Nag-anyaya n~g pagpapacain nang isang hapunan, n~g magtatapos ang
Octubre, si Guinoong Santiago de los Santos, na lalong nakikilala n~g
bayan sa pamagat na Capitang Tiago, anyayang baga man niyon lamang
hapong iyon canyang inihayag, laban sa dati niyang caugalian, gayon ma'y
siyang dahil na n~g lahat n~g m~ga usap-usapan sa Binundoc, sa iba't
ibang m~ga nayon at hanggang sa loob n~g Maynila. N~g panahong yao'y
lumalagay si Capitang Tiagong isang lalaking siyang lalong maguilas, at
talastas n~g ang canyang bahay at ang canyang kinamulatang bayan ay
hindi nagsasara n~g pinto canino man, liban na lamang sa m~ga calacal o
sa ano mang isip na bago o pan~gahas.

Cawan~gis n~g kislap n~g lintic ang cadalian n~g pagcalaganap n~g balita
sa daigdigan n~g m~ga dapo, m~ga lan~gaw o m~ga "colado", na kinapal
n~g Dios sa canyang walang hanggang cabaitan, at canyang pinararami n~g
boong pag-irog sa Maynila. Nan~gagsihanap ang iba nang "betun" sa
canilang zapatos, m~ga boton at corbata naman ang iba, n~guni't silang
lahat ay nan~gag iisip cung paano caya ang mabuting paraang bating
lalong walang cakimiang gagawin sa may bahay, upang papaniwalain ang
macacakitang sila'y malalaon n~g caibigan, o cung magcatao'y humin~gi
pang tawad na hindi nacadalong maaga.

Guinawa ang anyaya sa paghapong ito sa isang bahay sa daang Anloague, at
yamang hindi namin natatandaan ang canyang bilang (numero), aming
sasaysayin ang canyang anyo upang makilala n~gayon, sacali't hindi pa
iguiniguiba n~g m~ga lindol. Hindi cami naniniwalang ipinaguiba ang
bahay na iyon n~g may-ari, sa pagca't sa ganitong gawa'y ang
namamahala'y ang Dios o ang Naturaleza, na tumanggap din sa ating
Gobierno n~g pakikipagcayari upang gawin ang maraming bagay. Ang bahay
na iyo'y may calakhan din, tulad sa maraming nakikita sa m~ga lupaing
ito; natatayo sa pampang n~g ilog na san~ga n~g ilog Pasig, na cung
tawaguin n~g iba'y "ria" (ilat) n~g Binundoc, at gumaganap, na gaya rin
n~g lahat n~g ilog sa Maynila, n~g maraming capacan-ang pagcapaliguan,
agusan n~g dumi, labahan, pinan~gin~gisdaan, daanan n~g bangcang
nagdadala n~g sarisaring bagay, at cung magcabihira pa'y cucunan n~g
tubig na inumin, cung minamagaling n~g tagaiguib na insic. Dapat
halataing sa lubhang kinakailan~gang gamit na ito n~g nayong ang dami
n~g calacal at taong nagpaparoo't parito'y nacatutulig, sa layong halos
may sanglibong metro'y bahagya na lamang nagcaroon n~g isang tulay na
cahoy, na sa anim na bowa'y sira ang cabilang panig at ang cabila nama'y
hindi maraanan sa nalalabi n~g taon, na ano pa't ang m~ga cabayo, cung
panahong tag-init, canilang sinasamantala ang gayong hindi nagbabagong
anyo, upang mula roo'y lumucso sa tubig, na ikinagugulat n~g nalilibang
na taong may camatayang sa loob n~g coche ay nacacatulog o nagdidilidili
n~g m~ga paglago n~g panahon.

May cababaan ang bahay na sinasabi namin, at hindi totoong magaling ang
pagcacaanyo; cung hindi napagmasdang mabuti n~g "arquitectong"
namatnugot sa paggawa o ang bagay na ito'y cagagawan n~g m~ga lindol at
m~ga bagyo, sino ma'y walang macapagsasabi n~g tucoy. Isang malapad na
hagdanang ma'y cacapitang culay verde, at nalalatagan n~g alfombra sa
mumunting panig ang siyang daanan mula sa silong o macapasoc n~g
pintuang nalalatagan n~g "azulejos" hanggang sa cabahayan, na ang
linalacara'y napapag-itanan n~g m~ga maceta at alagaan n~g m~ga
bulaclac na nacalagay sa "pedestal" na lozang gawa sa China, na may
sarisaring culay at may m~ga dibujong hindi mapaglirip.

Yamang walang bantay-pinto o alilang humin~gi o magtanong n~g "billete"
o sulat na anyaya, tayo'y pumanhic, ¡oh icaw na bumabasa sa akin, catoto
o caaway! sacali't naaakit icaw n~g tugtog n~g orquesta, n~g ilaw o n~g
macahulugang "clin-clan" n~g m~ga pingga't cubiertos at ibig mong
mapanood cung paano ang m~ga piguing doon sa Perla n~g Casilan~ganan.
Cung sa aking caibigan lamang at sa aking sariling caguinhawahan, hindi
cata papagalin sa pagsasaysay n~g calagayan n~g bahay; n~guni't lubhang
mahalaga ito, palibhasa'y ang caraniwan sa m~ga may camatayang gaya
natin ay tulad sa pawican: hinahalagahan at hinihirang tayo alinsunod sa
ating talucab o tinatahanang bahay; dahil dito't sa iba pang m~ga anyo
n~g asal, cawan~gis n~ga n~g m~ga pawican ang m~ga may camatayan sa
Filipinas. Cung pumanhic tayo'y agad nating mararating ang isang
malowang na tahanang cung tawaguin doo'y "caida", ayawan cung bakit,
na n~g gabing ito'y guinagamit na "comedor" at tuloy salon n~g
orquesta. Sa guitna'y may isang mahabang mesa, na nahihiyasan n~g marami
at mahahalagang pamuti, na tila mandin cumikindat sa "colado," taglay
ang catamistamisang m~ga pan~gaco, at nagbabala sa matatacuting
binibini, sa walang malay na dalaga, n~g dalawang nacaiinip na oras sa
casamahan n~g m~ga hindi cakilala, na ang pananalita't m~ga pakikikiusap
ay ang caraniwa'y totoong cacaiba. Namumucod n~g di ano lamang sa m~ga
ganitong handang sa mundo'y nauucol, ang sumasapader na m~ga cuadrong
tungcol sa religion, gaya baga n~g "Ang Purgatorio", "Ang Infierno,"
"Ang huling Paghuhucom", "Ang pagcamatay n~g banal," "Ang pagcamatay n~g
macasalanan," at sa duyo'y naliliguid nang isang marin~gal at magandang
"marco" na anyong "Renacimiento" na gawa ni Arevalo, ang isang
mabuting ayos at malapad na "lienzo" na doo'y napapanood ang dalawang
matandang babae. Ganito ang saysay n~g doo'y titic: "Nuestra Senora de
la Paz y Buen Viaje, na sinasamba sa Antipolo, sa ilalim n~g anyong
babaeng magpapalimos, dinadalaw sa canyang pagcacasakit ang banal at
bantog na si Capitana Ines". Tunay mang ang pagcacapinta'y hindi
nagpapakilala n~g "arte" at cabutihang lumikha, datapowa't nagsasaysay
naman n~g caraniwang mamalas: ang babaeng may sakit ay tila na bangcay
na nabubuloc, dahil sa culay dilaw at azul n~g canyang mukha; ang m~ga
vaso't iba pang m~ga casangcapan, iyang maraming m~ga natitipong bagay
bagay sa mahabang pagcacasakit ay doo'y lubhang mabuti ang pagcacasipi,
na ano pa't napapanood pati n~g linalaman. Sa panonood n~g m~ga
calagayang iyong umaakit sa pagcacagana sa pagcain at naguudyoc n~g ucol
sa paglasap n~g masasarap na bagay bagay, marahil acalain n~g ilang may
masamang isipan ang may-ari n~g bahay, na napagkikilalang magaling ang
calooban n~g halos lahat n~g m~ga magsisiupo sa mesa, at n~g huwag
namang mahalatang totoo ang canyang panucala, nagsabit sa quizame n~g
maririkit na lamparang gawa sa China, m~ga jaulang walang ibon, m~ga
bolang cristal na may azogueng may culay pula, verde at azul, m~ga
halamang pangbiting lanta na, m~ga tuyong isdang botete na hinipa't n~g
bumintog, at iba pa, at ang lahat n~g ito'y nacuculong sa may dacong
ilog n~g maiinam na m~ga arcong cahoy, na ang anyo'y alan~gang huguis
europeo't alan~gang huguis insic, at may natatanaw namang isang
"azoteang" may m~ga balag at m~ga "glorietang" bahagya na
naliliwanagan n~g m~ga maliliit na farol na papel na may sarisaring
culay.

Nasasalas ang man~gagsisicain, sa guitna n~g lubhang malalaking m~ga
salamin at na n~gagniningning na m~ga arana: at doon sa ibabaw n~g
isang tarimang pino ay may isang mainam na "piano de cola",
na ang halaga'y camalacmalac, at lalo n~g mahalaga n~g gabing ito, sa
pagca't sino ma'y walang tumutugtog. Doo'y may isang larawang "al
oleo" n~g isang lalaking makisig, nacafrac, unat, matuwid, timbang
na tulad sa bastong may borlas na taglay sa m~ga matitigas na daliring
puspos n~g m~ga sinsing: wari'y sinasabi n~g larawan:

 ¡Ehem! ¡masdan ninyo cung gaano carami ang suot co at aco'y hindi
tumatawa!

Magaganda ang m~ga casangcapan, baga man marahil ay hindi maguinhawahang
gamitin at nacasasama pa sa catawan: hindi n~ga ang icaiilag sa sakit
n~g canyang m~ga inaanyayahan ang naiisip n~g may-ari, cung di ang
sariling pagmamarikit. ¡Tunay at cakilakilabot na bagay ang
pag-iilaguin, datapowa't cayo nama'y umuupo sa m~ga sillong gawang
Europa, at hindi palaguing macacatagpo cayo n~g ganyan! ito marahil ang
sinasabi niya sa canila.

Halos puno n~g tao ang salas: hiwalay ang m~ga lalaki sa m~ga babae,
tulad sa m~ga sambahang catolico at sa m~ga sinagoga. Ang m~ga babae
ay ilang m~ga dalagang ang iba'y filipina at ang iba'y espanola:
binubucsan nila ang bibig upang piguilin ang isang hicab; n~guni't
pagdaca'y tinatacpan nila n~g canilang m~ga abanico; bahagya na
nan~gagbubulun~gan n~g ilang m~ga pananalita; ano mang pag-uusap na
ipinagsusumalang pasimulan, pagdaca'y naluluoy sa ilang putol-putol na
sabi; catulad niyang m~ga in~gay na naririn~gig cung gabi sa isang
bahay, m~ga in~gay na gawa n~g m~ga daga at n~g m~ga butiki. ¿Baca caya
naman ang m~ga larawan n~g m~ga iba't ibang m~ga "Nuestra Senora" na
nagsabit sa m~ga pader ang siyang ninilit sa m~ga dalagang iyong huwag
umimic at magpacahinhing lubos, o dito'y talagang natatan~gi ang m~ga
babae?

Ang tan~ging sumasalubong sa pagdating n~g m~ga guinoong babae ay isang
babaeng matandang pinsan ni capitan Tiago, mukhang mabait at hindi
magaling magwicang castila. Ang pinacaubod n~g canyang pagpapakitang
loob at pakikipagcapuwa tao'y wala cung ang di mag-alay sa m~ga espanola
n~g tabaco at hitso, at magpahalic n~g canyang camay sa m~ga filipina,
na ano pa't walang pinag-ibhan sa m~ga fraile. Sa cawacasa'y nayamot ang
abang matandang babae, caya't sinamantala niya ang paglagapac n~g isang
pinggang nabasag upang lumabas na dalidali at nagbububulong:

 ¡Jesus! ¡Hintay cayo, m~ga indigno!

At hindi na muling sumipot.

Tungcol sa m~ga lalaki'y nan~gagcacain~ga'y n~g caunti. Umaaticabong
nan~gagsasalitaan ang ilang m~ga cadete; n~guni't mahihina ang
voces, sa isa sa m~ga suloc at manacanacang tinitingnan nila at
itinuturo n~g daliri ang ilang m~ga taong na sa salas, at silasila'y
nan~gagtatawanang ga inililihim n~g hindi naman; ang bilang capalit
nama'y ang dalawang extrangero na capowa nacaputi n~g pananamit,
nan~gacatalicod camay at di umiimic ay nan~gagpaparoo't paritong
malalaki ang hacbang sa magcabicabilang dulo n~g salas, tulad sa
guinagawa n~g m~ga naglalacbay-dagat sa "cubierta" n~g isang
sasacyan. Ang masaya't mahalagang salitaa'y na sa isang pulutong na ang
bumubuo'y dalawang fraile, dalawang paisano at isang militar na
canilang naliliguid ang isang maliit na mesang kinalalagyan n~g m~ga
botella n~g alac at m~ga biscocho ingles.

Ang militar ay isang matandang teniente, matangcad, mabalasic ang
pagmumukha, na ano pa't anaki'y isang Duque de Alba na napag-iwan sa
escalafon n~g Guardia Civil. Bahagya na siya nagsasalita,
datapuwa't matigas at maicli ang pananalita. Ang isa sa m~ga fraile'y
isang dominicong bata pa, maganda, malinis at maningning, na tulad sa
canyang salamin sa matang nacacabit sa tangcay na guinto, maaga ang
pagca ugaling matanda: siya ang cura sa Binundoc at n~g m~ga nacaraang
tao'y naguing catedratico sa San Juan de Letran. Siya'y balitang
"dialectico", caya n~ga't n~g m~ga panahong iyong nan~gan~gahas pa
ang m~ga anac ni Guzmang makipagsumag sa paligsahan n~g catalasan
n~g isip sa m~ga "seglar", hindi macuhang malito siya o mahuli
cailan man n~g magaling na "argumentador" na si B. de Luna;
itinutulad siya n~g m~ga "distingo" ni Fr. Sibyla sa man~gin~gisdang
ibig humuli n~g igat sa pamamag-itan n~g silo. Hindi nagsasalita ang
dominico at tila mandin pinacatitimbang ang canyang m~ga pananalita.

Baligtad ang isa namang fraile, na franciscano, totoong masalita at lalo
n~g mainam magcucumpas. Baga man sumusun~gaw na ang m~ga uban sa canyang
balbas, wari'y nananatili ang lacas n~g canyang malusog na
pan~gan~gatawan. Ang mukha niyang maganda ang tabas, ang canyang m~ga
pagtin~ging nacalalaguim, ang canyang malalapad na m~ga pan~ga at
batibot na pan~gan~gatawan ay nagbibigay anyo sa canyang isang patricio
romanong nagbalat cayo, at cahi't hindi sinasadya'y inyong
magugunita yaong tatlong monjeng sinasabi ni Heine sa canyang
"Dioses en el destierro", na nagdaraang namamangca pagcahating gabi
sa isang dagatan doon sa Tyrol, cung "equinoccio" n~g
Septiembre, at sa tuwing dumaraa'y inilalagay n~g abang mamamangca ang
isang salaping pilac, malamig na cawan~gis n~g "hielo," na siyang sa
canya'y pumupuspos n~g panglulumo. Datapuwa't si Fray Damaso'y hindi
mahiwagang gaya nila; siya'y masaya, at cung pabug-al bug-al ang canyang
voces sa pananalita, tulad sa isang taong cailan ma'y hindi
naaalang-alang, palibhasa'y ipinalalagay na banal at wala n~g gagaling
pa sa canyang sinasabi, kinacatcat ang saclap n~g gayong ugali n~g
canyang tawang masaya at bucas, at hangang sa napipilitan cang sa
canya'y ipatawad ang pagpapakita n~g m~ga paang walang calcetin at m~ga
binting mabalahibo, na icakikita n~g maraming pagcabuhay n~g isang
Mendicta sa m~ga feria sa Kiapo.

Ang isa sa m~ga paisano'y isang taong malingguit, maitim ang balbas at
walang ikinatatan~gi cung di ang ilong, na sa calakha'y masasabing hindi
canya; ang isa, nama'y isang binatang culay guinto ang buhoc, na tila
bagong dating dito sa Filipinas: ito ang masilacbong
pinakikipagmatuwiranan n~g franciscano.

 Makikita rin ninyo ang sabi n~g franciscano pagca po cayo'y natirang
ilang bowan dito, cayo'y maniniwala sa aking sinasabi: ¡iba ang mamahala
n~g bayan n~g Madrid at iba, ang matira sa Filipinas!

 N~guni't....

 Aco, sa halimbawa ang patuloy na pananalita ni Fr. Damaso, na lalong
itinaas ang voces at n~g di na macaimic ang canyang causap aco'y
mayroon na ritong dalawampo at tatlong taong saguing at
"morisqueta", macapagsasabi aco n~g mapapaniwalaan tungcol sa bagay
na iyan. Howag cayong tumutol sa akin n~g alinsunod sa m~ga carunun~gan
at sa mabubuting pananalita, nakikilala co ang "indio". Acalain
ninyong mula n~g aco'y dumating sa lupaing ito'y aco'y iniucol na sa
isang bayang maliit n~ga, n~guni't totoong dumog sa pagsasaca. Hindi co
pa nauunawang magaling ang wicang tagalog, gayon ma'y kinucumpisal co na
ang m~ga babae at nagcacawatasan cami, at lubhang pinacaibig nila
aco, na ano pa't n~g macaraan ang tatlong taon, n~g aco'y ilipat sa
ibang bayang lalong malaki, na walang namamahala dahil sa pagcamatay n~g
curang "indio" roon, nan~gagsipanan~gis ang lahat n~g babae, pinuspos
aco n~g m~ga handog, inihatid nila acong may casamang musica....

 Datapowa't iya'y nagpapakilala lamang....

 ¡Hintay cayo! ¡hintay cayo! ¡howag naman sana cayong napacanin~gas!
Ang humalili sa akin ay hindi totoong nagtagal na gaya co, at n~g siya'y
umalis ay lalo n~g marami ang naghatid, lalo n~g marami ang umiyac at
lalo n~g mainam ang musica, gayong siya'y lalo n~g mainam mamalo at
pinataas pa ang m~ga "derechos n~g parroquia", hangang sa halos
nag-ibayo ang laki.

 N~guni't itutulot ninyo sa aking....

 Hindi lamang iyan, natira aco sa bayang San Diegong dalawampong taon,
may ilang bowan lamang n~gayong aking.... iniwan (dito'y nagpakitang
tila masama ang loob). Hindi maicacait sa akin nino mang dalawampong
tao'y mahiguit cay sa catatagan upang makilala ang isang bayan. May anim
na libo ang dami n~g taong namamayan sa San Diego, at bawa't tagaroo'y
nakikilala co, na parang siya'y aking ipinan~ganac at pinasuso:
nalalaman co cung alin ang m~ga lisyang caasalan nito, cung ano ang
pinan~gan~gailan~gan niyon, cung sino ang nan~gin~gibig sa bawa't
dalaga, cung ano anong m~ga pagcadupilas ang nangyari sa babaeng ito,
cung sino ang tunay na ama n~g batang inianac, at iba pa; palibhasa'y
kinucumpisal co ang calahatlahatang taong-bayan; nan~gag-iin~gat n~g
mainam sila sa canicanilang catungculan. Magsabi cung nagsisinun~galing
aco si Santiagong siyang may ari nitong bahay; doo'y marami siyang m~ga
lupa at doon cami naguing magcaibigan. N~gayo'y makikita ninyo cung ano
ang "indio"; n~g aco'y umalis, bahagya na aco inihatid n~g ilang m~ga
matatandang babae at ilang "hermano" tercero, ¡gayong natira aco
roong dalawampong taon!

N~guni't hindi co mapagcuro cung ano ang cabagayan n~g inyong m~ga
sinabi sa pagcacaalis n~g "estanco n~g tabaco" ang sagot n~g may
mapulang buhoc na causap, na canyang sinamantala ang sandaling
pagcatiguil dahil sa pag-inom n~g franciscano n~g isang copita n~g
Jerez.

Sa pangguiguilalas n~g di ano lamang ni Fr. Damaso ay caunti nang
mabitiwan nito ang copa. Sandaling tinitigan ang binata at:

 ¿Paano? ¿paano? ang sinabi pagcatapos n~g boong
pagtataca. Datapowa't ¿mangyayari bagang hindi ninyo mapagwari iyang
casing liwanag n~g ilaw? ¿Hindi ba ninyo nakikita, anac n~g Dios, na ang
lahat n~g ito'y nagpapatibay na totoo, na pawang cahalin~gan ang m~ga
pagbabagong utos na guinagawa n~g m~ga ministro?

N~gayo'y ang may pulang buhoc naman ang natigagal, lalong ikinunot n~g
teniente ang canyang m~ga kilay, iguinagalaw ang ulo n~g taong bulilit
na parang ipinahahalata niyang binibigyan niyang catuwiran o hindi si
Fray Damaso. Nagcasiya na lamang ang dominico sa pagtalicod sa canilang
lahat halos.

 ¿Inaacala baga ninyo ...? ang sa cawacasa'y nagawang tanong n~g boong
catimpian n~g binata, na tinititigan n~g boong pagtataca ang fraile.

 ¿Na cung inaacala co? ¡Sinasampalatayanan cong gaya n~g pagsampalataya
sa Evangelio! ¡Napaca "indolente" ang "indio"!

 ¡Ah! ipatawad po ninyong salabatin co ang inyong pananalita anang
binata, na idinahan ang voces at inilapit n~g caunti ang canyang upuan;
sinabi po ninyo ang isang salita na totoong nacaakit sa aking
magdilidili. ¡Tunay n~ga cayang catutubo n~g m~ga dalisay na tagarito
ang pagca "indolente," o nangyayari ang sinasabi n~g isang maglalacbay
na taga ibang lupain, na tinatacpan natin n~g pagca indolenteng ito ang
ating sariling pagca indolente, ang pagcahuli natin sa pagsulong sa m~ga
carunun~gan at ang ating paraan n~g pamamahala sa lupaing nasasacupan?
Ang sinabi niya'y ucol sa m~ga ibang lupaing sacop, na ang m~ga
nananahan doo'y pawang sa lahi ring iyan!...

 ¡Oho! ¡M~ga cainguitan! ¡Itanong po ninyo cay guinoong Laruja na
nacakikilala rin sa lupaing ito; itanong ninyo sa canya cung may m~ga
catulad ang camangman~gan at ang pagca "indolente" n~g indio!

 Tunay n~ga ang sagot naman n~g bulilit na lalaking siyang
binangguit ¡hindi po cayo macacakita sa alin mang panig n~g daigdig n~g
hihiguit pa sa pagca indolente n~g indio, sa alin mang panig n~g
daigdig!

 ¡Ni iba pang lalong napacasama n~g asal na pinagcaratihan, ni iba pang
lalong hindi marunong cumilala n~g utang na loob!

 ¡At n~g ibang lalong masama ang turo!

Nagpasimula ang binatang mapula ang buhoc n~g pagpapalin~gaplin~gap sa
magcabicabila n~g boong pag-aalap-ap.

 M~ga guinoo ang sinabing marahan tila mandin tayo'y na sa bahay n~g
isang "indio". Ang m~ga guinoong dalagang iyan....

 ¡Bah! huwag cayong napaca magugunigunihin! Hindi ipinalalagay ni
Santiagong siya'y "indio," bucod sa roo'y hindi siya nahaharap, at....
¡cahi't nahaharap man siya! Iya'y m~ga cahalin~gan n~g m~ga bagong
dating. Hayaan ninyong macaraan ang ilang bowan; magbabago cayong isipan
pagca cayo'y nacapagmalimit sa maraming m~ga fiesta at "bailujan",
nacatulog sa m~ga catre at nacacain n~g maraming "tinola".

 Tinatawag po ba ninyong tinola ang bun~gang cahoy na cahawig n~g
"loto" na ... ganyan ... nacapagmamalimutin sa m~ga tao?

 ¡Ano bang loto ni loteria! ang sagot ni pari Damasong
nagtatawa; nagsasalita cayo n~g m~ga cahalin~gan. Ang tinola ay ang
pinaghalong inahing manoc at saca upo. ¿Buhat pa cailan dumating cayo?

 Apat na araw ang sagot n~g binatang ga namumuhi na.

 ¿Naparito ba cayong may catungculan?

 Hindi po; naparito aco sa aking sariling gugol upang mapagkilala co
ang lupaing ito.

 ¡Aba, napacatan~gi namang ibon! ang saysay ni Fr. Damaso, na siya'y
minamasdan n~g boong pagtataca ¡Pumarito sa sariling gugol at sa m~ga
cahalin~gan lamang! ¡Cacaiba namang totoo! ¡Ganyang caraming m~ga libro
... sucat na ang magcaroon n~g dalawang daling noo.... Sa ganya'y
maraming sumulat n~g m~ga dakilang libro! ¡Sucat na ang magcaroon n~g
dalawang daling noo....

 Sinasabi n~g "cagalanggalang po ninyo" ("Vuestra reverencia"),
pari Damaso ang biglang isinalabat n~g dominico na pinutol ang
salitaan na cayo'y nanahang dalawampong taon sa bayang San Diego at
cayo umalis doon.... ¿hindi po ba kinalulugdan n~g inyong cagalan~gan
ang bayang iyon?

Biglang nawala ang catowaan ni Fr. Damaso at tumiguil n~g pagtatawa sa
tanong na itong ang anyo'y totoong parang walang ano man at hindi
sinasadya.

Nagpatuloy n~g pananalita ang dominico n~g anaki'y lalong nagwawalang
bahala:

 Marahil n~ga'y nacapagpipighati ang iwan ang isang bayang kinatahanang
dalawampong taon at napagkikilalang tulad sa habitong suot. Sa ganang
akin lamang naman, dinaramdam cong iwan ang Camiling, gayong iilang
buwan acong natira roon ... n~guni't yao'y guinawa n~g m~ga puno sa
icagagaling n~g Capisanan ... at sa icagagaling co naman.

Noon lamang n~g gabing iyon, tila totoong natilihan si Fr. Damaso. Di
caguinsaguinsa'y pinacabigyanbigyan n~g suntoc ang palun~gan n~g camay
n~g canyang sillon, humin~ga n~g malacas at nagsalita:

 ¡O may Religion o wala! sa macatuid baga'y ¡o ang m~ga cura'y may
calayaan o wala! ¡Napapahamac ang lupang ito, na sa capahamacan!

At saca muling sumuntoc.

 ¡Hindi! ang sagot na paan~gil at galit, at saca biglang nagpatinghiga
n~g boong lacas sa hiligan n~g sillon.

Sa pagcamangha n~g nan~gasasalas ay nan~gagtin~ginan sa pulutong na
iyon: itinunghay n~g dominico ang canyang ulo upang tingnan niya si pari
Damaso sa ilalim n~g canyang salamin sa mata. Tumiguil na sandali ang
dalawang extranjerong nan~gagpapasial, nan~gagtin~ginan, ipinakitang
saglit ang canilang m~ga pan~gil; at pagdaca'y ipinagpatuloy uli ang
canilang pagpaparoo't parito.

 ¡Masama ang loob dahilang hindi ninyo binigyan n~g Reverencia
(Cagalang-galang)! ang ibinulong sa tain~ga n~g binatang mapula ang
buhoc ni guinoong Laruja.

 ¿Ano po ba, ang ibig sabihin n~g "cagalanggalang" ninyo (Vuestra
Reverencia)? ¿ano ang sa inyo'y nangyayari? ang m~ga tanong n~g
dominico at n~g teniente, na iba't iba ang taas n~g voces.

 ¡Caya dumarating dito ang lubhang maraming m~ga sacuna! ¡Tinatangkilik
n~g m~ga pinuno ang m~ga "hereje" laban sa m~ga "ministro" n~g
Dios! ang ipinagpatuloy n~g franciscano na ipinagtutumaas ang
canyang malulusog o na m~ga panuntoc.

 ¿Ano po ba ang ibig ninyong sabihin? ang muling itinanong n~g abot
n~g kilay na teniente na anyong titindig.

 ¿Na cung ano ang ibig cong sabihin? ang inulit ni Fr. Damaso, na
lalong inilacas ang voces at humarap sa teniente. ¡Sinasabi co ang ibig
cong sabihin! Aco, ang ibig cong sabihi'y pagca itinatapon n~g cura sa
canyang libin~gan ang bangcay n~g isang "hereje," sino man, cahi ma't
ang hari ay walang catuwirang makialam, at lalo n~g walang catuwirang
macapagparusa. ¡At n~gayo'y ang isang "generalito", ang isang
generalito Calamidad...!

 ¡Pari, ang canyang Carilagan (ang marilag bagang Gobernador
General) ay Vice-Real Patrono, ang sigaw n~g teniente na nagtindig.

 ¡Ano bang Carilagan o Vice-Real Patrono man! ang sagot n~g
franciscanong nagtindig din. Cung nangyari ito sa ibang panaho'y
kinaladcad sana siya n~g pababa sa hagdanan, tulad n~g minsa'y guinawa
n~g m~ga Capisanan n~g m~ga fraile sa pusong na Gobernador
Bustamante. ¡Ang m~ga panahong iyon ang tunay na panahon n~g
pananampalataya!

 Ipinauunawa co sa inyo na di co maitutulot ... Ang "Canyang
Carilagan," (o ang marilag na Gobernador General) ang pinacacatawan n~g
Canyang Macapangyarihan, ang Hari.

 ¡Ano bang hari o cung Roque man! Sa ganang amin ay walang ibang
hari cung di ang tunay....

 ¡Tiguil! ang sigaw n~g tenienteng nagbabala at wari'y mandin ay
nag-uutos sa canyang m~ga sundalo; ¡o inyong pagsisisihan ang lahat
ninyong sinabi o bucas din ay magbibigay sabi aco sa Canyang
Carilagan!...

 ¡Lacad na cayo n~gayon din, lacad na cayo! ang sagot n~g boong
paglibac ni Fr. Damaso, na lumapit sa tenienteng nacasuntoc ang
camay. ¿Acala ba ninyo't may suot acong habito'y wala acong ...? ¡Lacad
na cayo't ipahihiram co pa sa inyo ang aking coche!

Naoowi ang salitaan sa catawatawang anyo. Ang cagalin~gang palad ay
nakialam ang dominico. ¡M~ga guinoo! ang sabi niyang taglay ang anyong
may capangyarihan at iyang voces na nagdaraan sa ilong na totoong
nababagay sa m~ga fraile; huwag sana ninyong papagligawligawin ang m~ga
bagay, at howag naman cayong humanap n~g m~ga paglapastan~gan sa walang
makikita cayo. Dapat nating ibucod sa m~ga pananalita ni Fr. Damaso ang
m~ga pananalita n~g tao sa m~ga pananalita n~g sacerdote. Ang m~ga
pananalita n~g sacerdote, sa canyang pagcasacerdote, "per se", ay
hindi macasasakit n~g loob canino man, sa pagca't mula sa lubos n~g
catotohanan. Sa m~ga pananalita n~g tao, ay dapat gawin ang isa pa
manding pagbabahagui: ang m~ga sinasabing "ab irato", ang m~ga
sinabing "exore", datapuwa't hindi "in corde", at ang sinasabing
"in corde". Ang m~ga sinasabing "in corde" lamang ang macasasakit n~g
loob: sacali't dating tinataglay n~g "in meate" sa isang
cadahilanan, o cung nasabi lamang "per accidens", sa pagcacainitan
n~g salitaan, cung mayroong....

 ¡N~guni't aco'y "por accidens" at "por mi" ay nalalaman co ang
m~ga cadahilanan, pari Sibyla! ang isinalabat n~g militar, na nakikita
niyang siya'y nabibilot n~g gayong caraming m~ga pag tatan~gitan~gi, at
nan~gan~ganib siyang cung mapapatuloy ay siya pa ang lalabas na may
casalanan. Nalalaman co ang m~ga cadahilanan at papagtatan~giin n~g
"cagalan~gan po ninyo" (papagtatan~gitan~giin po ninyo). Sa panahong
wala si pari Damaso sa San Diego ay inilibing n~g coadjutor ang
bangcay n~g isang taong totoong carapatdapat ...; opo, totoong
carapatdapat; siya'y macailan cong nacapanayam, at tumuloy aco sa
canyang bahay. Na siya'y hindi nan~gumpisal cailan man, at iyan baga'y
¿ano? Aco ma'y hindi rin nan~gun~gumpisal, n~guni't sabihing
nagpacamatay, iya'y isang casinun~galin~gan, isang paratang. Isang taong
gaya niyang may isang anac na lalaking kinabubuhusan n~g boong pag-irog
at m~ga pag-asa, isang taong may pananampalataya sa Dios, na nacacaalam
n~g canyang m~ga catungculang dapat ganapin sa pamamayan, isang taong
mapagmahal sa capurihan at hindi sumisinsay sa catuwiran, ang ganyang
tao'y hindi nagpapacamatay. Ito'y sinasabi co, at hindi co sinasabi ang
m~ga ibang aking iniisip, at kilanling utang na loob sa akin n~g
"cagalan~gan" po ninyo.

At tinalicdan ang franciscano at nagpatuloy n~g pananalita:

 N~g magcagayo'y n~g magbalic ang curang ito sa bayan, pagcatapos na
maalipusta ang coadjutor, ang guinawa'y ipinahucay ang bangcay na iyon,
ipinadala sa labas n~g libin~gan, upang ibaon hindi co maalaman cung
saan. Sa caruwagan nang bayang San Diego'y hindi tumutol; tunay n~ga't
iilan lamang ang nacaalam, walang camag-anac ang nasira, at na sa Europa
ang canyang bugtong na anac; n~guni't nabalitaan n~g Gobernador General, at
palibhasa'y taong may dalisay na puso, ay hinin~gi ang caparusahan ...
at inilipat si pari Damaso sa lalong magaling na bayan. Ito n~ga lamang
ang nangyari. N~gayo'y gawin n~g "inyo pong cagalan~gan" ang
pagtatan~gitan~gi.

At pagca sabi nito'y lumayo sa pulutong na iyon.

 Dinaramdam cong hindi co sinasadya'y nabanguit co ang isang bagay na
totoong mapan~ganib ani pari Sibylang may pighati. Datapuwa't cung sa
cawacasa'y nakinabang naman cayo sa pagpapalit-bayan....

 ¡Ano bang pakikinaban~gin! ¿At ang nawawala sa m~ga paglipat ... at
ang m~ga papel ... at ang m~ga ... at ang lahat n~g m~ga
naliligwin? ang isinalabat na halos nauutal ni Fr. Damaso na hindi
macapagpiguil n~g galit.

Untiunting nanag-uli ang capisanang iyon sa dating catahimican.

Nan~gagsidating ang iba pang m~ga tao, caacbay ang isang matandang
castilang pilay, matamis at mabait ang pagmumukha, nacaacay sa bisig n~g
isang matandang babaeng filipinang puno n~g culot ang buhoc, may m~ga
pinta ang mukha at nacasuot europea.

Sila'y sinalubong n~g bating catoto n~g naroroong pulutong, at
nan~gagsiupo sa tabi n~g ating m~ga cakilala ang Doctor De Espadana at
ang guinoong asawa niyang "doctora" na si Dona Victorina. Doo'y
napapanood ang ilang m~ga "periodista" at m~ga "almacenero" na
nan~gagpaparoo't parito at walang maalamang gawin.

 N~guni't ¿masasabi po ba ninyo sa akin, guinoong Laruja, cung anong
tao caya ang may ari n~g bahay? ang tanong n~g binatang mapula ang
buhoc. Aco'y hindi pa naipapakilala sa canya.

 Ang sabihana'y umalis daw, aco ma'y hindi co pa siya nakikita.

 ¡Dito'y hindi cailan~ganang m~ga pagpapakilala! ang isinabad ni Fr.
Damaso, Si Santiago'y isang taong mabait.

 Isang taong hindi nacatuclas n~g polvora ang idinugtong ni Laruja.

 ¡Cayo po naman, guinoong Laruja! ang sinabi sa malambing na pagsisi
ni Dona Victorinang nag-aabanico. ¿Paano po bang matutuclasan pa n~g
abang iyon ang polvora, ay alinsunod sa sabi'y natuclasan na ito n~g
m~ga insic na malaong panahon na?



 ¿Nang m~ga insic? ¿Nasisira ba ang isip ninyo? ang sabi ni Fr.
Damaso, ¡Tumahan n~ga cayo! ¡Ang nacatuclas n~g paggawa n~g polvora'y
isang franciscano, isa sa aming samahan, Fr. Hindi co maalaman Savalls,
n~g siglong ... ¡icapito!

 ¡Isang franciscano! Marahil naguing misionero sa China, ang pari
Savalls na iyan ang itinutol n~g guinoong babae na hindi ipinatatalo
n~g gayongayon lamang ang canyang m~ga isipan.

 Marahil Schwartz ang ibig po ninyong sabihin, guinoong babae ang
itinugon naman ni Fr. Sibyla, na hindi man lamang siya tinitingnan.

 Hindi co maalaman; sinabi ni Fr. Damasong Savalls: wala acong guinawa
cung di inulit co lamang ang canyang sinalita.

 ¡Magaling! Savalls o Chevas, ¿eh ano n~gayon? ¡Hindi dahil sa isang
letra ay siya'y maguiguing insic! ang muling sinaysay na nayayamot ang
franciscano.

 At n~g icalabing-apat na siglo at hindi n~g icapito ang idinugtong
n~g dominico, na ang anyo'y parang sinasala ang camalian at n~g
pasakitan ang capalaluan niyong isang fraile.

 ¡Mabuti, datapuwa't hindi sa paglalabis cumulang n~g isang siglo'y
siya'y maguiguing dominico na!

 ¡Aba, howag po sanang magalit ang cagalan~gan po ninyo! ani pari
Sibylang n~gumin~giti. Lalong magaling cung siya ang nacatuclas n~g
paggawa n~g polvora, sa pagca't sa gayo'y naibsan na niya sa
pagcacapagod sa gayong bagay ang canyang m~ga capatid.

 ¿At sinasabi po ninyo, pari Sibyla, na nangyari ang bagay na iyon n~g
icalabing apat na siglo? ang tanong na malaki ang nais na macatalos ni
Dona Victorina ¿n~g hindi pa o n~g macapagcatawang tao na si Cristo?

Pinalad ang tinatanong na pumasoc sa salas ang dalawang guinoo.


TALABABA:

 _Colado_, ang taong hindi inaanyayaha'y cusang dumadalo sa isang
piguing. Maraming di ano lamang sa man~ga bayanbayan, at lalonglalo na
dito sa Maynila, ang man~ga taong di nating calahi, na hindi man
inaanyayahan ay nagdudumaling dumalo sa man~ga piguing nang man~ga
filipino, na canilang tinatawag _na indio_, at ang man~ga taong yaong di
natin calahi ang siyang tinatawag ni Rizal na man~ga _colado_ sa
piguing. P.H.P.

 Ang catutubong mahusay at di nagbabagong calacaran n~g m~ga linikha
n~g Dios P.H.P.

 Nang panahong sulatin ni Rizal ang Noli me tangere ay hindi pa
umaagos dito sa Maynila ang tubig na inuming nanggagaling sa ilog San
Mateo at Marikina. Talastas nang madla, na ang guinugol sa pagpapaagos
na ito ay ang ipinamanang salapi, upang iucol sa ganitong bagay, ni D.
Francisco Carriedo, castilang naguing magistrado sa Real Audiencia nang
una. ¡Salamat sa isang castila, sa isang hindi nating calahi ay
nagcaroon ang Maynila n~g tubig na totoong kinacailan~gan sa pamumuhay!
Maraming mayayamang filipinong bago mamatay ay nagpapamana n~g maraming
salapi at mahahalagang cayamanan sa m~ga fraile o sa m~ga monja,
datapowa't hindi nan~gababalinong magpamana n~g ano mang iguiguinhawa o
magagamit sa pamumuhay n~g canilang m~ga cababayan. Wala rin acong
nalalamang nagawang handog sa m~ga filipino ang m~ga fraile na
macacatulad n~g pamana n~g dakilang si Carriedo; gayong dahil sa m~ga
filipino caya yumaman at naguing macapangyarihan ang m~ga fraileng
iyan. ¡Culang palad na Filipinas! Nang di pa umaagos ang tubig na
inuming sinabi na ay sa ilog Pasig o sa man~ga ibang nacaliliguid sa
Maynila umiiguib nang inumin at iba pang cagamitan sa bahay, sacali't
ang bahay walang _algibe_ o tipunan n~g tubig sa ulan. P.H.P.

 Ang namamatnugot sa paggawa n~g ano man edificio. Tinatawag na
edificio ang bahay, palacio, simbahan, camalig at iba pa. P.H.P.

 Ang ladrillong parang pinggan ang pagcacayari. P.H.P.

 Ang "maceta" ay wicang castila na ang cahuluga'y ang lalagyan n~g
lupa na pinagtatamnan n~g m~ga halamang guinagawang pangpamuti, sa
macatuwid ay mali ang tawag na "macetas" sa halaman. P.H.P.

 Patun~gan n~g m~ga "maceta" o patirican n~g haligue o ano mang
bagay. P.H.P.

 Ang capisanan n~g guinagamit sa pagcaing cuchara, cuchillo, tenedor
at iba pa. P.H.P.

 Ang sabing "caida" ay wicang castila, na ang cahuluga'y ang
pagcahulog, pagcalagpac, pagcarapa pagcatimbuang, o ang kinahuhulugan o
ang lalay n~g ano mang bagay; datapuwa't dito sa Filipinas, ayawan cung
anong dahil, tinatawag na "caida" n~g m~ga castila at n~g m~ga lahing
castila ang macapanhic n~g bahay. P.H.P.

 Ang panig n~g bahay na pinaglalagyan n~g mesang cacanan. P.H.P.

 Muling pan~gan~ganac. Ang panahong nagpasimula nang calaghatian
nang Siglo XV, na napucaw sa man~ga taong tubo sa dacong calunuran n~g
Sandaigdigan ang masilacbong pagsisiyasat nang m~ga maririkit na
guinagawa sa una nang m~ga griego at nang m~ga latino P.H.P.

 Batalang bato, na ang caraniwa'y baldosa ang tungtun~gan. P.H.P.

 Sa convento n~g Antipolo ay may isang cuadrong catulad nito. J.R.

 Isang pabilog na parang culuong na ang caraniwa'y pinagagapan~gan
n~g m~ga halaman. P.H.P.

 Ang ilawang san~gasan~ga na ibinibiting may m~ga pamuting m~ga
cristal na nagkikislapan. P.H.P.

 Isang papatun~gang cahoy, na catulad n~g papag na mababa ang
anyo. P.H.P.

 Cahoy na caraniwang tawaguin n~g tagalog na "Palo-China." Ang cahoy
na ito'y caraniwan sa Europa at America. Sumisibol din sa Benguet, dito
sa Filipinas, dahil sa malamig ang sin~gaw roon. P.H.P.

 Natuclasan ang paggawa n~g "piano" n~g siglo XIII at siyang naguing
cahalili n~g "clavicordio" at n~g "espineta." Alinsunod sa anyo at laki
ay tinatawag na piano de mesa, piano de cola, piano de media cola, piano
vertical, piano diagonal at iba pa. Ang piano de cola'y nacahigang
parang mesa, na sa isang dulo'y malapad at sa cabilang dulo'y makitid at
isa sa m~ga lalong mahal ang halaga. P.H.P.

 Tinatawag na larawang "al oleo," (retrato al oleo) ang larawang
ipinipinta sa pamamag-itan n~g m~ga culay o pinturang tinunaw sa
lan~gis. P.H.P.

 Sambahan n~g m~ga judio. P.H.P.

 Caraniwang tinatawag na Nuestra Senora ang ano mang larawan ni
Guinoong Santa Maria, na halos may di mabilang na pamagat: Nuestra
Senora del Carmen, cung may m~ga escapulario sa camay; Nuestra Senora
del Rosario, cung may tan~gang cuintas; Nuestra Senora de la Correa,
cung nacabigkis n~g balat, Nuestra Senora de Turumba, Nuestra Senora de
Salambaw at iba pang lubhang napacarami. P.H.P.

 "Hindi carapatdapat" ang cahulugan n~g sabing "indigno," salitang
caraniwang sabihin n~g m~ga nacacastilaan. P.H.P.

 Tinatawag na cadete ang nag-aaral sa isang colegiong doo'y
itinuturo ang m~ga bagaybagay na nauucol maalaman n~g isang militar.

 Taga ibang lupa, sa macatuwid ay hindi taga Filipinas ang cahulugan
n~g sabing "extranjero." Gayon ma'y di caraniwang tawaguing "extranjero"
ang insic, ang castila, ang turco, ang japones, ang bombay, ang colombo
at iba pa; sila'y tinatawag ditong insic, castila, "turkiano," japon,
bombay, colombo. Tinatawag lamang "extranjero" ang ingles, aleman,
frances, suizo at iba pa, sa pagca't iniuucol lamang ang sabing
"extranjero" sa m~ga man~gan~galacal na may malalaking puhunan. P.H.P.

 Ang bubong na tabla n~g m~ga sasacyan.

 Tinatawag na "paisano" n~g m~ga sundalo ang hindi militar. P.H.P.

 Caraniwang tinatawag na "biscuit" ang biscochong na sa m~ga
maliliit na latang nanggagaling sa Inglaterra. Tinatawag dito sa ating
"biscocho" ang m~ga malulutong na tinapay, gaya n~g tinatawag na
"biscocho y cana" at "biscocho y dulce," at ang tunay na biscocho'y
tinatawag na "sopas" n~g m~ga di nacaaalam n~g wicang castila. N~gayo'y
gumagawa na rito sa atin n~g masasarap na biscochong hindi sabol sa m~ga
nanggagaling sa Inglaterra, ang _La Perla_ ni G.J.E. Monroy, ang _La
Fortuna_ ni G. Claro Ong at iba pa. Carapatdapat papurihan ang m~ga
cababayang itong nagliligtas sa Filipinas na bomobowis sa m~ga taga
ibang lupain sa pagbili n~g m~ga bagay na dito'y nagagawa. P.H.P.

 Maran~gal na general ni Carlos V at ni Felipe II. Siya ang
nagtagumpay sa panghihimagsic n~g Paises Bajos at nacalupig sa
Fort. P.H.P.

 Ang talaan n~g m~ga oficial at m~ga puno sa m~ga hucbo.

 Ang may catungculang umusig sa masasamang tao at man~gasiwa sa
capanatagan n~g m~ga bayanbayan. N~g panahon n~g Gobierno n~g Espana'y
may dalawang bagay na Guardia Civil dito sa Filipinas: "Guardia Civil"
ang pan~galan n~g m~ga na sa bayanbayan n~g m~ga lalawigan, at "Guardia
Civil Veterana" ang na sa ciudad n~g Maynila. Pawang m~ga filipino ang
m~ga sundalo n~g Guardia Civil at n~g Guardia Civil Veterana, at m~ga
castila ang m~ga oficial at ang m~ga puno. Manacanacang nagcacaroon n~g
alferez at tenienteng m~ga filipino. Ang nahalili n~gayon sa Guardia
Civil ay ang Policia Insular, na tinatawag ding Policia Constabularia,
at sa Guardia Civil Veterana ay ang Policia Metropolitana na pawang
americano at ang Policia Municipal na pawang filipino. Bucod sa Guardia
Civil at Veterana'y may m~ga Cuadrillero pa na pawang filipino ang m~ga
sundalo at pinuno, na ang caraniwa'y fusil na walang cabuluhan at
talibong ang m~ga sandata. N~g m~ga huling taon n~g Gobierno n~g
castila'y nagcaroon sa Maynila n~g m~ga tinatawag na "Guardia
Municipal," na ang dalang sandata'y revolver at sable. Sa macatuwid ang
m~ga namamahala n~g catahimican n~g m~ga namamayan, n~g m~ga huling
panahon n~g m~ga castila, dito sa Maynila'y ang Guardia Civil Veterana,
ang Guardia Municipal at ang Cuadrillero, at sa m~ga lalawiga'y ang
Guardia Civil at ang Cuadrillero, bucod sa Policia Secreta na itinatag
dito sa Maynila, hindi co matandaan cung n~g taong 1894 o 1895. P.H.P.

 Ang nagtuturo sa paaralan. P.H.P.

 Colegio o paaralang m~ga fraileng dominico ang may-ari at sila rin
ang nan~gagtuturo.

 Tinatawag na "dialectico" ang gumagamit n~g dialectica. Ang
"dialectica'y" ang carunun~gang ucol sa pag iisip-isip at ang m~ga
pinanununtunang landas sa bagay na ito. P.H.P.

 Si Santo Domingo de Guzman ang nagtatag n~g capisanan n~g m~ga
fraileng dominico caya sila'y tinatawag na m~ga anac ni Guzman. P.H.P.

 Ang nananatili sa pakikipanayam sa sangcataohan; ang hindi
sacerdote.

 Ang nagpapalagay n~g m~ga palaisipang dapat sagutin at tutulan sa
pan~gan~gatowiran n~g catalo.

 Ito'y ang balitang si G. Benedicto de Luna, marunong na abogadong
filipino.

 Ang pagtatan~gi at pagbubucod n~g pinagmamatuwirang ano man.

 Ang m~ga inanac o iniapo n~g m~ga unang senador sa Roma.

 M~ga fraile.

 Si Enrique Heine ay bantog na poeta at critico aleman. Sumulat sa
wicang aleman. Ipinan~ganac n~g 1796 at namatay n~g 1856.

 Ang m~ga dios sa pinagtapunan.

 Ang Tyrol ay isang magandang panig n~g Suiza at Baviera at isa sa
m~ga lalawigan n~g Austria-Hungria. May siyam na raang libong tao ang
namamayan doon.

 Tinatawag na equinoccio ang pagcacaisa n~g haba n~g araw at n~g
gabi. Nagcacaequinoccio pagpapasimula n~g signo Aries at pagpapasimula
naman n~g signo Libra. May equinoccio n~g tag-araw, mula sa 20 hanggang
21 n~g Marzo, at may equinoccio n~g tag-ulan, mula sa 22 hanggang 23 n~g
Septiembre.

 Halos talos n~g lahat n~g fipinong ang cahulugan n~g "morisqueta"
ay canin; n~guni't ang wala marahil nacacaalam niyan ay cung saang wica
nanggaling; sa pagca't ang sabing morisqueta'y hindi wicang castila,
hindi tagalog, hindi latin, hindi insic at iba pa. ¿Ang m~ga fraile caya
ang nagtatag n~g salitang iyan?

 Sinabi co na sa sa isa sa m~ga paunawa sa Buhay ni Rizal na sa
pasimula n~g librong ito na ang sabing "indio" ay wicang castila na ang
cahuluga'y tubo o inianac sa India. Ang Filipinas ay m~ga pulong na sa
panig n~g libutang tinatawag na "Oceania," at ang India ay na sa panig
n~g libutang tinatawag na Asia. Ang tawag na indio n~g m~ga fraile, n~g
m~ga castila at n~g m~ga lahing puti sa m~ga tubo sa Filipinas ay isang
pag-alimura at pagcutya sa m~ga lahing caymanggui. Caacbay n~g sabing
indio ang cahulugang tamad, walang damdamin, han~gal, dugong mababa,
cutad na isip, ugaling pan~git, walang cahihiyan at iba pang lalong m~ga
casamasamaan. Sacsi nitong m~ga sabi co ang m~ga sinulat n~g m~ga
fraile't castila tungcol sa Filipinas. N~guni't ang lalong nacatatawa'y
ang m~ga taong tubo rin dito sa Filipinas, na dahil sa maputi ang
canilang balat ay tumatawag sa capowa tagritong caymangui n~g indio ...
¡M~ga dukhang damdamin! P.H.P.

 Ito'y lubos na catotohanan. Ang sumusulat nito'y nacapan~gumpisal
n~g panahong cabataan pa sa isang fraileng palibhasa'y bahagya n~g
macawatas n~g wicang tagalog, ipinipilit na ang casalanang ikinucumpisal
ay sabihin n~g nan~gun~gumpisal sa m~ga salitang cahalayhalay at
magagaang na sa Diccionariong wicang castila at wicang tagalog na
sinulat n~g canilang capowa fraile. P.H.P.

 Ang m~ga sinisin~gil sa binyag, casal, tawag, libing, campana,
ciriales at iba pa.

 Ang caraniwang tinatawag na "manong" o "manang", galing sa salitang
"hermano", "hermana". May dalawang bagay na manong, ang manong na
franciscano o franciscana at manong na dominico o dominicana.

 Dating estancado ang tabaco dito sa Filipinas. Ang Gobierno n~g
Espana ay siyang namimili n~g tabacong dahon sa m~ga magsasaca sa m~ga
bayang may pahintulot na magtanim n~g tabaco, ang Gobierno ang
nagpapadala dito sa Maynila siya ang nagpapagawa n~g tabaco at
cigarrillo at siya rin ang nagbibili. Sino ma'y walang nacabibili n~g
tabacong dahon cung di ang Gobierno at sino ma'y walang nacapagbibili
n~g tabacong dahon, n~g tabacong yari at n~g cigarrillo cung di ang
Gobierno. Sa m~ga bayang may pahintulot na magtanim n~g tabaco'y may
m~ga cagawad ang Gobierno, na siyang nan~gan~gatawa't n~g gumaling ang
tanim na tabaco at mag-ani n~g marami. Ang Gobiernong mamimili ay siya
ring naghahalaga n~g tabacong dahong canyang binibili. N~g taong 1883 ay
inalis dito sa Filipinas n~g Gobierno n~g Espana ang estanco n~g tabaco
at binigyang calayaan ang lahat na macapagtanim at macapagbili n~g
tabacong dahon, tabacong yari o cigarrillo, at ang inihalili sa estanco
ay iba't ibang bagay na pagpapabowis sa m~ga tagarito. P.H.P.

 Alac na Jerez, na nanggagaling sa uvas na inaani sa bayang Jerez de
la Frontera, na sacop n~g lalawigang Cadiz, caharian n~g Espana. Ang
bayang iyo'y mayaman, nasa tabi n~g ilog Guadalete at may 62,009 ang
nananahang tao. P.H.P.

 Tinatawag na Evangelio ang m~ga sinulat ni San Mateo, San Lucas,
San Marcos at San Juan. Ang m~ga sinulat n~g apat na Santong ito, na di
iba cung di ang casaysayan n~g m~ga ipinan~garal at buhay ni Jesucristo,
ang siyang pinagpapatuunan n~g m~ga utos at palatuntunan n~g Iglesia
Catolica Apostolica Romana, n~g Iglesia Cismatica sa Rusia at sa Grecia,
n~g Iglesia Protestante at n~g Iglesia Filipina Independiente. P.H.P.

 Ang cahulugan n~g sabing indolente ay ang taong hindi napupucaw ang
loob sa m~ga bagay na sa iba'y nacasakit. Ang walang malasakit sa ano
man, ang mabagal, ang tamad.

 "Bailujan," galing sa sabing "baile," sayaw. Ang baile ay wicang
castila. Ang "bailuhan" ay hindi guinagamit n~g m~ga fraile at n~g m~ga
castila dito sa Filipinas cung di ang sabing "baile" pagca ang sayawan
ay sa bahay n~g capowa castila, at "bailujan" pagca ang sayawan ay sa
bahay n~g m~ga filipino. Sa maicling sabi, ang cahulugan n~g "bailujan"
ay sayaw na carapatdapat cutyain, catawatawa, walang cahusayan.

 Ang "loto" ay isang cahoy sa Africa. Anang m~ga poeta, ang taga
ibang lupaing macacain daw n~g bun~ga n~g "loto" ay nacalilimot sa
canyang kinamulatang bayan.

 Sa macatuwid baga'y sucat na ang magcaroon n~g caunting pag-iisip.

 Caugalian sa m~ga castilang hindi "usted" (cayo po) na guinagamit
sa caraniwan, cung di "Vuestra Reverencia" o "Vuesarevencia" (sa
cagalanggalang po ninyo) ang siyang ibinibigay na galang sa m~ga fraile
sa pakikipag-usap sa canila.

 Ipinan~gun~gusap n~g "ereje," sa pagca't sa wicang castila'y hindi
isinasama ang h sa pagbasa. Tinatawag na "hereje" ang cristianong
sumasalansang o hindi sumasampalataya sa m~ga pinasasampalatayanan n~g
Iglesia Catolica Apostolica Romana. P.H.P.

 Ang kinacatawan n~g Dios.

 Maliit na general; sa macatuwid baga'y walang halagang general.

 Maliit na general Capansanan.

 "Su excelencia" sa wicang castila, paunlac na tawag sa Capitan
General at sa iba pa n~g m~ga castila. P.H.P.

 Pan~galawa n~g Real Patrono. Tinatawag na Real Patrono n~g Iglesia
Catolica Romana ang Hari sa Espana. Haring tagatangkilic ang cahulugan
sa wicang tagalog P.H.P.

 Hindi aco nasisilong cahi't siya'y pan~galawa man n~g hari ang
ibig sabihin ni Pari Damaso. P.H.P.

 Mula sa taong 1717 hangang 1719 ay naguing Gobernador General sa
Filipinas si Don Fernando Bustamante. Sa pagca't canyang napagunawa ang
malaking m~ga pagnanacaw sa pamamanihala n~g salapi n~g Hari, minagaling
niya ang magtatag n~g m~ga bagong utos sa pamamahala n~g salapi n~g
calahatan. Pinasimulan niyang kinulong sa bilangguan ang m~ga taong
pinaghihinalaan; sila'y canyang pinag-usig sa harap n~g m~ga tribunal.
Galit na galit cay Bustamante ang m~ga may matataas na catungculang sa
ganito'y nan~gagsipan~ganib na mapahamac, at sa gayong cahigpita'y hindi
nan~gabihasa cailan man. Sa pagca't nabalitaan ni Bustamante ang
panucalang manghimagsic laban sa canyang capangyariha't pamamahala, at
tinatangkilic n~g m~ga fraile sa canilang m~ga simbahan ang lalong m~ga
kilalang mahihigpit niyang m~ga caaway, naglathala siya n~g pagtawag sa
lahat n~g m~ga lalaking may mahiguit na labing apat na taon upang
man~gagsipanig sa hucbong magsasanggalang sa capangyarihan n~g Hari.
Dinin~gig n~g bayan ang pag tawag na iyon, at natatag ang isang hucbo
n~g m~ga cusang pumasoc sa pagsusundalo. Nan~gagsifirma ang Arzobispo at
ilang m~ga abogado sa isang casulatang doo'y itinututol na walang
capangyarihan at walang catowiran daw si Bustamante na ipag-utos ang
pagpapabilango sa notariong si Osejo, na tumacbo at nagtago sa simbahang
Catedral: dahil dito'y ipinag-utos n~g Gobernador General na dacpin at
ibilanggo ang arzobispo at gayon din ang m~ga abogadong cainalam sa
gayong panucalang catacsilan. Pinanggalin~gan ang m~ga
pagpapabilanggong ito n~g iba't ibang m~ga caguluhan, at sa tacot n~g
m~ga fraileng baca sila naman ang pag-usiguin, minagaling nila ang sila
ang mamatnugot sa m~ga lumalabag sa capangyarihan n~g
Gobernador. Lumabas sa m~ga simbahan ang m~ga nagtatago roon, nagdala
n~g m~ga sandata, at n~g macasanib na sa canila ang ilang m~ga tagarito,
lumacad sila't ang tinun~go'y ang palacio n~g Gobernador, na n~g
panahong iyo'y na sa taguilirang ilaya n~g tinatawag n~gayong Plaza ni
William McKinley. Nan~gun~guna sa paglacad ang m~ga fraile na may m~ga
hawac na Santo Cristo sa canilang m~ga camay. Nang maalaman ni
Bustamante ang gayong panghihimagsic, ipinag-utos sa canyang m~ga
guardiang barilin ang m~ga nanghihimagsic na iyon; datapuwa't hindi
sumunod sa canyang utos ang m~ga sundalo, at n~g dumating ang m~ga
nanghihimagsic sa tapat n~g palacio, isinuco nila ang canilang m~ga
sandata sa harap n~g pagca damit sacerdote n~g m~ga fraileng nan~gagtaas
ang m~ga camay na may hawac na m~ga Santo Cristo at m~ga larawan n~g
Santo. Pinabayaan din n~g m~ga sundalong alabardero na sila'y macapasoc.
Lumabas ang cahabaghabag na si Bustamanteng may sandatang hawac, at
sinalubong sa hagdanan ang m~ga nanghihimagsic. Hinandulong siya n~g
m~ga nanghihimagsic at sa sandali lamang ay may sugat na siyang malubha.
Dumalo sa canya ang canyang anac na lalaki, at ito nama'y agad binaril
at nasugatan n~g bala. Kinaladcad n~g m~ga nanghihimagsic ang canilang
Gobernador na naghihin~galo hanggang sa isang bilangguang na sa silong
n~g Audiencia, at doon siya namatay n~g magtatakip silim n~g hapon n~g
araw ring iyong ica 11 n~g Octubre n~g 1719; ipinagcait sa canya ang
lahat n~g saclolo at hindi siya binigyan n~g isa mang lamang vasong
tubig. Kinaladcad naman ang anac n~g Gobernador General sa talian n~g
m~ga cabayo sa palacio, at doon siya namatay n~g hapon ding iyon, at
ipinagcait sa canyang macaguibic ang sino man manggagamot at itinanggui
sa canya ang lahat n~g bagay na saclolo. Ang m~ga nanghimagsic na
pinamunuan n~g m~ga fraileng pumupuri at nagpapaunlac sa m~ga pumatay sa
Gobernador at sa canyang anac ay nan~gagsitun~go sa cuta n~g Santiago at
doo'y kinuha at pinawalan ang arzobispo, na pagdaca'y siya, ang nagatang
sa sarili n~g catungculang pagca Gobernador General sa Sangcapuluang
ito. Hindi nagcamit parusa cailan man ang m~ga cakilakilabot na
katampalasanang ito. Sinipi sa "Censo de las Islas Filipinas" n~g 1903,
tomo I, pagina 342 P.H.P.

 "Su Majestad el Rey" sa wicang castila. Masasabing: "ang
Macapangyarihan Hari."

 Sa matuwid baga'y hindi niya pinahahalagahan ang taong sinasabi n~g
Teniente.

 Aayaw kilalanin n~g m~ga fraile si Alfonso XII, na n~g panahong
sinasabi sa "Noli me tangere" ay siyang hari sa Espana, cung di si
Carlos de Borbon na naghahan~gad na siyang maghari sa m~ga castila.
Dahil sa paghahan~gad na ito'y silasila ring m~ga castila ang
nan~gagsipagbaca, at maraming dugo ang nabuhos. Ang unang nacabaca n~g
reina Cristina at n~g reina Isabel II ay si Carlos de Borbon, capatid ni
Fernando VII; isinalin niya pagcatapos ang tinatawag niyang catuwiran sa
Corona n~g Espana sa canyang anac na si Carlos Luis, na nagpamagat n~g
Conde de Montemolin at haring Carlos VI, na siyang muling nagsabog n~g
caligaligan, dugo at m~ga capahamacan sa Espana, sa isang manin~gas na
pagbabaca at n~g siya'y matalo'y omowi sa Trieste at doon namatay n~g
1861.

Humalili cay Carlos Luis ang canyang capatid na si Juan Borbon, n~guni't
wala itong nagawang may cahulugan.

Ang anac ni Juang nagn~gan~galang Carlos at nagpamagat n~g haring Carlos
VII ang siyang nagpatuloy n~g pagbabaca, sa udyoc at tulong n~g m~ga
fraile at macafraile. Pinasimulan ang icatlong pagbabaca sa Espanang
m~ga capowa castila rin ang nagpatayan, n~g 8 n~g Abril n~g 1872. N~g
panahong iyo'y maraming totoong salapi ang ipinadalang galing sa
Filipinas na handog n~g m~ga fraile cay Carlos, datapuwa't wala ring
kinahinatnan ang pagpupumilit nito, n~g m~ga fraile at n~g m~ga
macafraile, cung di magsabog n~g dugong calahi at papaghirapin n~g di
ano lamang ang Espana. Natapos ang pagbabaca roon n~g 27 n~g Febrero n~g
1876, araw na ibinalic ni Carlos sa Francia. Ang pinacamabuti sa m~ga
general nito'y si Zumalacarregui at si Cabrera. Cumilala at sumuco si
Cabrera sa haring Alfonso XII n~g taong 1895. Cung pamagatan si Don
Carlos n~g m~ga castila'y "Carlos Chapa."

Marahil ibiguin n~g m~ga bumabasang maalaman cung ano ang dahil n~g
pagbabacang ito, na nagpasimula n~g 2 n~g Octubre n~g 1833 at nagtapos
n~g 27 n~g Febrero 1876, at aking sasabihin sa maicling salita:

Bago pa lamang nacacawala ang Espana sa capangyarihan n~g m~ga frances,
ay nagpasimula na ang panucala n~g m~ga fraile at n~g m~ga macafraileng
papanumbalikin doon ang pagtatatag uli n~g "absolutismo"; sa macatuwid
baga'y ang capangyarihan n~g haring magawa ang bawa't maibigan, at
manumbalic ang "tribunal n~g Inquisicion." Hindi pumayag si Fernando VII
sa gayong balac, at sa gayo'y kinagalitan siya at minagaling n~g m~ga
fraileng sa canya'y mahalili ang canyang capatid na si Carlos Maria
Isidro de Borbon, na nan~gacong cung siya ang maguiguing hari ay gagawin
niya bawa't ibiguin n~g Papa at n~g m~ga fraile. Bago namatay si
Fernando ay gumawa ito n~g testamentong isinasalin niya ang canyang
corona sa canyang anac na babaeng si Isabel. N~g mamatay si Fernando VII
n~g 29 Septiembre n~g 1833 ay nahahanda na upang bacahin ang hahaliling
reinang si Isabel II, na sa pagca't musmos pa noon, ang namamahala n~g
caharia'y si reina Cristinang nabao cay Fernando VII, at n~g icatlong
araw n~g pagcamatay nito'y pinasimulaan na n~ga ang panggugulo sa Espana
ni Carlos, na tinutulun~gan n~g papa, n~g m~ga fraile, n~g lahat n~g
m~ga pari at n~g canilang m~ga cacampi.

N~gayong m~ga panahong ito'y mahinang mahina na ang carlismo sa Espana,
at sila sila'y nagsisiraan. May nan~gagpapan~galang "integrista" na
siyang nan~gag-iibig n~g "absolutismo" at n~g "inquisicion," at
"mestizo" ang itinatawag nila sa sumasang ayon sa calagayang dala n~g
panahon at ayaw sa "inquisicion" at sa "absolutismo." N~gayo'y macucuro
na cung bakit aayaw kilalanin n~g m~ga fraileng hari nila si Alfonso XII
at si Alfonso XIII man; n~guni't ang sawicain n~ga n~g m~ga castila'y "a
la fuerza ahorcan" (sapilitan ang pagbitay). Aayaw man sila'y sapilitang
nilalagoc ang apdong handog n~g catuwiran at n~g catotohanan. P.H.P.

 Sa canyang calagayan o sa canyang sarili.

 Sa galit ay nabiglaanan.

 Sa bibig lamang.

 Mula sa puso, taimtim sa puso.

 Na sa pag-iisip.

 Sa isang pagcacataon, hindi sinasadya.

 Sa pagcacataon at sa ganang akin.

 Ang paring catulong n~g cura. N~g panahon n~g Gobierno n~g Espana,
halos ang lahat n~g paring filipino ay pawang coadjutor lamang ang
naaabot na catungculan; bihirang bihira ang naguiguing cura, at ang
caraniwa'y m~ga fraile ang naguiguiug cura; caya't ang lahat n~g m~ga
cura halos sa sangcapuluang ito'y pawang m~ga fraile. Aliping mistula
ang pagpapalagay n~g m~ga curang fraile sa m~ga coadjutor na filipino.
Salamat sa revoluciong guinawa n~g Katipunang tatag ni Gat Andres
Bonifacio'y nahan~go ang m~ga paring filipino sa gayong caalipinan;
datapuwa't hangga n~gayo'y wala isa man lamang sa m~ga paring filipinong
nacacagunitang magpaunlac cay Gat Andres Bonifacio. Cahimanawari sila'y
man~gaguising sa panahong hinaharap. ¡Wala n~g carimarimarim na pusong
gaya n~g di marunong tumumbas sa utang na loob!!!]

 Ang sumusulat n~g m~ga inilalathala sa m~ga periodico o
pamahayagan.

 Ang may almacen o tindahan. Tinatawag ding almacenero ang catiwala
sa pag-iin~gat n~g m~ga camalig na ligpitan n~g ano man, o ang isang
catungculan sa Gobiernong ganito ang pan~galan. P.H.P.

 Caugalian n~g m~ga taong may pinag-aralang cung pumapanhic sila sa
bahay n~g isang hindi cakilala, ang siya'y iharap sa maybahay n~g isang
cakilala nito at sabihing: "May capurihan po acong ipakikilala sa inyo
si guinoong Fulano." P.H.P.

 Ang monje Bernardo Schwart, aleman, na siyang nacatuclas n~g
pag-gawa n~g polvora n~g siglo XIV. P.H.P.




=II.=

=CRISOSTOMO IBARRA=


Hindi magaganda at mabubuting bihis na m~ga dalaga upang pansinin n~g
lahat, sampo ni Fr. Sibyla; hindi ang carilagdilagang Capitan General na
casama ang canyang m~ga ayudante upang maalis sa pagcatigagal ang
teniente at sumalubong n~g ilang hacbang, at si Fr. Damaso'y maguing
tila nawal-an n~g diwa: sila'y wala cung di ang "original" n~g larawang
naca frac, na tan~gan sa camay ang isang binatang luksa ang boong
pananamit.

 ¡Magandang gabi po, m~ga guinoo! ¡Magandang gabi po "among"! ang
unang sinabi ni Capitang Tiago, at canyang hinagcan ang m~ga camay n~g
m~ga sacerdote, na pawang nacalimot n~g pagbebendicion. Inalis n~g
dominico ang canyang salamin sa mata upang mapagmasdan ang bagong dating
na binata at namumutla si Fr. Damaso at nangdididilat ang m~ga mata.

 ¡May capurihan acong ipakilala po sa inyo si Don Crisostomo Ibarra, na
anac n~g nasira cong caibigan! ang ipinagpatuloy ni Capitang
Tiago. Bagong galing sa Europa ang guinoong ito, at siya'y aking
sinalubong.

Umalin~gawn~gaw ang pagtataca n~g marin~gig ang pan~galang ito;
nalimutan n~g tenienteng bumati sa may bahay, lumapit siya sa binata at
pinagmasdan niya ito, mula sa paa hanggang ulo. Ito'y nakikipagbatian
n~g m~ga ugaling salita n~g sandaling iyon sa boong pulutong; tila
mandin sa canya'y walang bagay na naiiba sa guitna n~g salas na iyon,
liban na lamang sa canyang pananamit na itim. Ang canyang taas na higuit
sa caraniwan, ang canyang pagmumukha, ang canyang m~ga kilos ay pawang
naghahalimuyac niyang cabataang mainam na pinagsabay inaralan ang
catawa't calolowa. Nababasa sa canyang mukhang bucas at masaya ang
caunting bacas n~g dugong castila na naaaninag sa isang magandang culay
caymanggui, na mapulapula sa m~ga pisn~gi, marahil sa pagcapatira niya
sa m~ga bayang malalamig.

 ¡Aba! ang biglang sinabi sa magalac na pagtataca ¡ang cura n~g aking
bayan! ¡Si pari Damaso: ang matalic na caibigan n~g aking ama!

Nan~gagtin~ginang lahat sa franciscano: ito'y hindi cumilos.

 ¡Aco po'y pagpaumanhinan ninyo, aco'y nagcamali! ang idinugtong ni
Ibarra, na ga nahihiya na.

 ¡Hindi ca nagcamali! ang sa cawacasa'y naisagot ni Fr. Damaso, na
sira ang voces. N~guni't cailan ma'y hindi co naguing caibigang matalic
ang iyong ama.

Untiunting iniurong ni Ibarra ang canyang camay na iniacmang humawac sa
camay ni pari Damaso, at tiningnan niya ito n~g boong pangguiguilalas;
lumin~gon at ang nakita niya'y ang mabalasic na anyo n~g teniente, na
nagpapatuloy n~g pagmamasid sa canya.

 Bagongtao, ¿cayo po ba ang anac ni Don Rafael Ibarra?

Yumucod ang binata.

Ga tumindig na sa canyang sillon si Fr. Damaso at tinitigan ang
teniente.

 ¡Cahimanawari dumating cayong malualhati dito sa inyong lupain, at
magtamo nawa po cayo n~g lalong magandang palad cay sa inyong ama! ang
sabi n~g militar na nan~gin~ginig ang voces. Siya'y aking nakilala at
nacapanayam, at masasabi cong siya'y isa sa m~ga taong lalong
carapatdapat at lalong may malinis na capurihan sa Filipinas.

 Guinoo ang sagot ni Ibarrang nababagbag ang puso ang inyo pong
pagpuri sa aking ama ay pumapawi n~g aking m~ga pag-alap-ap tungcol sa
caniyang kinahinatnang palad, na aco, na canyang anac ay di co pa
napagtatalos.

Napuno n~g luha ang m~ga mata n~g matanda, tumalicod at umalis na
dalidali.

Napag-isa ang binata sa guitna n~g salas; at sa pagca't nawala ang may
bahay, wala siyang makitang sa canya'y magpakilala sa m~ga dalaga, na
ang caramiha'y tinitingnan siya n~g may paglin~gap. Nang
macapag-alinlang may ilang minuto, tinun~go niya ang m~ga dalagang
taglay ang calugodlugod na catutubong kilos.

 Itulot ninyo sa aking lacdan~gan co anya ang m~ga utos n~g mahigpit
na pakikipagcapwa tao. Pitong taon na n~gayong umalis aco rito sa aking
bayan, at n~gayong aco'y bumalic ay hindi co mapiguilan ang nasang aco'y
bumati sa lalong mahalagang hiyas niya; sa canyang m~ga supling na
babae.

Napilitan ang binatang lumayo roon, sa pagca't sino man sa m~ga dalaga'y
walang nan~gahas sumagot. Tinun~go niya ang pulutong n~g ilang m~ga
guinoong lalaki, na n~g mamasid na siya'y dumarating ay nan~gagcabilog.

M~ga guinoo anya may isang caugalian sa Alemaniang pagca pumaparoon sa
isang capisanan, at walang masumpun~gang sa canya'y magpakilala sa m~ga
iba; siya ang nagsasabi n~g canyang pan~galan at napakikilala, at
sumasagot naman ang m~ga causap n~g sa gayon ding paraan. Itulot po
ninyo sa akin ang ganitong ugali; hindi dahil sa ibig cong dito'y
magdala n~g m~ga asal n~g m~ga taga ibang lupain, sa pagca't totoong
magaganda rin naman ang ating m~ga caugalian, cung di sa pagca't
napipilitan cong gawin ang gayong bagay. Bumati na aco sa lan~git at sa
m~ga babae n~g aking tinubuang lupa: n~gayo'y ibig cong bumati naman sa
m~ga cababayan cong lalaki. ¡M~ga guinoo, ang pan~galan co'y Juan
Crisostomo Ibarra at Magsalin!

Sinabi naman sa canya n~g canyang m~ga causap ang canicanilang m~ga
pan~galang humiguit cumulang ang pagca walang cabuluhan, humiguit
cumulang ang pagca hindi nakikilala nino man.

 Ang pan~galan co'y A a! ang sinabi't sucat n~g isang binata at
bahagya n~g yumucod.

 ¿Baca po caya may capurihan acong makipagsalitaan sa poetang ang m~ga
sinulat ay siyang nacapagpanatili n~g marubdob cong pagsinta sa
kinaguisnan cong bayan? Ibinalita sa aking hindi na raw po cayo
sumusulat, datapuwa't hindi nila nasabi sa akin ang cadahilanan ...

 ¿Ang cadahilanan? Sa pagca't hindi tinatawag ang dakilang nin~gas n~g
isip upang ipamalingcahod at magsinun~galing. Pinag-usig sa harap n~g
hucom ang isang tao dahil sa inilagay sa tula ang isang catotohanang
hindi matututulan. Aco'y pinan~galanang poeta, n~guni hindi aco
tatawaguing ulol.

 At ¿mangyayari po bagang maipaunawa ninyo cung ano ang catotohanang
yaon?

 Sinabi lamang na ang anac n~g leon ay leon din naman; cacaunti na't
siya'y ipinatapon sana.

At lumayo sa pulutong na iyon ang binatang may cacaibang asal.

Halos tamatacbo ang isang taong masaya ang pagmumukha, pananamit
filipino ang suot, at may m~ga botones na brillante sa "pechera."
Lumapit cay Ibarra, nakipagcamay sa canya at nagsalita:

 ¡Guinoong Ibarra, hinahan~gad cong makilala co po cayo; caibigan cong
matalic si Capitang Tiago, nakilala co ang inyong guinoong ama ...; ang
pan~galan co'y Capitang Tinong, nananahan aco sa Tundong kinalalagyan
n~g inyong bahay; inaasahan cong pauunlacan ninyo aco n~g inyong
pagdalaw; doon na po cayo cumain bucas!

Bihag na bihag si Ibarra sa gayong calaking cagandahang loob:
n~gumin~giti si Capitang Tinong at kinucuyumos ang m~ga camay.

 ¡Salamat po! ang isinagot n~g boong lugod. N~guni't pasasa San Diego
po aco bucas ...

 ¡Sayang! ¡Cung gayo'y saca na, cung cayo'y bumalic!

 ¡Handa na ang pagcain! ang bigay alam n~g isang lingcod n~g Cafe "La
Campana." Nagpasimula n~g pagpasamesa ang panauhin, baga man
nagpapamanhic na totoo ang m~ga babae, lalong lalo na ang m~ga filipina.


TALABABA:

 Caraniwan sa catagalugan tawaguing "among" ang pari, marahil sa
turo rin n~g fraile. Ang sabing "among" ay galing sa "amo," na ang
cahuluga'y "pan~ginoon," at ang tumatawag n~g "amo" ay "alipin." ¿Bakit
hindi sila nagpatawag n~g "ama" na siyang cahulugan sa wicang tagalog
n~g sabing "padre?" ¿Bakit itinutulot n~g m~ga sacerdote na sila'y
tawaguin "amo?"





=III.=


=ANG HAPUNAN=

_Jele jele bago quiere,_


Tila mandin totoong lumiligaya si Fr. Sibyla: tahimic na lumalacad at
hindi na namamasid sa canyang nan~gin~gilis at manipis na m~ga labi ang
pagpapawalang halaga; hanggang sa marapating makipagusap sa pilay na si
doctor De Espadana, na sumasagot n~g putol-putol na pananalita, sa
pagcat siya'y may pagca utal. Cagulatgulat ang sama n~g loob n~g
franciscano, sinisicaran ang m~ga sillang nacahahadlang sa canyang
nilalacaran, at hanggang sa sinico ang isang cadete. Hindi nagkikikibo
ang teniente; nagsasalitaan n~g masaya ang iba at canilang pinupuri ang
cabutiha't casaganaan n~g haying pagcain. Pinacunot ni Dona Victorina,
gayon man, ang canyang ilong; n~guni't caracaraca'y lumin~gong malaki
ang galit, cawan~gis n~g natapacang ahas: mangyari'y natuntun~gan n~g
teniente ang "cola" n~g canyang pananamit.

 Datapuwa't ¿wala po ba, cayong m~ga mata? anya.

 Mayroon po, guinoong babae, at dalawang lalong magaling cay sa m~ga
mata ninyo; datapowa't pinagmamasdan co po iyang inyong m~ga culot n~g
buhoc ang itinugon n~g militar na iyong hindi totoong mapagparaya sa
babae, at saca lumayo.

Baga man hindi sinasadya'y capuwa tumun~go ang dalawang fraile sa duyo o
ulunan n~g mesa, marahil sa pagca't siyang pinagcaratihan nila at
nangyari n~ga ang mahihintay, na tulad sa nan~gagpapan~gagaw sa isang
catedra: pinupuri sa m~ga pananalita ang m~ga carapatan at cataasan
n~g isip n~g m~ga capan~gagaw; datapua't pagdaca'y ipinakikilala ang
pabaligtad, at nan~gag-uun~gol at nan~gag-uupasala cung hindi sila ang
macapagtamo n~g canilang han~gad.

 ¡Ucol po sa inyo, Fr. Damaso!

 ¡Ucol po sa inyo, Fr. Sibyla!

 Cayo ang lalong unang cakilala sa bahay na ito ... confesor n~g
nasirang may bahay na babae, ang lalong may gulang, may carapatan at may
capangyarihan....

 ¡Matandang matanda'y hindi pa naman! n~guni't cayo po naman ang cura
nitong bayan! ang sagot na matabang ni Fr. Damasong gayon ma'y hindi
binibitiwan ang silla.

 ¡Sa pagca't ipinag-uutos po ninyo'y aco'y sumusunod! ang iniwacas ni
Fr. Sibyla.

 ¡Aco'y hindi nag-uutos! ang itinutol n~g franciscano ¡aco'y hindi
nag-uutos!

Umuupo na sana si Fr. Sibylang hindi pinapansin ang m~ga pagtutol na
iyon, n~g macasalubong n~g canyang m~ga mata ang m~ga mata n~g teniente.
Ang lalong mataas na oficial sa Filipinas, ayon sa caisipan n~g m~ga
fraile, ay totoong malaki ang cababaan sa isang uldog na tagapagluto n~g
pagcain. "Cedant arma togæ", ani Ciceron sa Senado; "cedant arma
cotae" anang m~ga fraile sa Filipinas. Datapuwa't mapitagan si Fr.
Sibyla, caya't nagsalita:

 Guinoong teniente, dito'y na sa mundo po tayo at wala sa sambahan;
nararapat po sa inyo ang umupo rito.

Datapuwa't ayon sa anyo n~g canyang pananalita'y sa canya rin nauucol
ang upuang iyon, cahi't na sa mundo. Ang teniente, dahil yata n~g siya'y
howag magpacagambala, o n~g huwag siyang umupo sa guitna n~g dalawang
fraile, sa maicling pananalita'y sinabing ayaw siyang umupo roon.

Alin man sa tatlong iyo'y hindi nacaalaala sa may bahay. Nakita ni
Ibarrang nanonood n~g boong galac at nacan~giti sa m~ga
pagpapalaman~gang iyon sa upuan ang may bahay.

 ¡Bakit po, Don Santiago! ¿hindi po ba cayo makikisalo sa amin? ani
Ibarra.

N~guni't sa lahat n~g m~ga upuan ay may m~ga tao na. Hindi cumacain si
Luculo sa bahay ni Luculo.

 ¡Tumahimic po cayo! howag cayong tumindig! ani Capitang Tiago,
casabay n~g pagdidiin sa balicat ni Ibarra. Caya pa naman gumagawa ang
pagdiriwang na ito'y sa pagpapasalamat sa mahal na Virgen sa inyong
pagdating. Nagpagawa aco n~g "tinola" dahil sa inyo't marahil malaon n~g
hindi ninyo natiticiman.

Dinala sa mesa ang isang umaasong malaking "fuente". Pagcatapos
maibulong n~g dominico ang "Benedicte" na halos wala sino mang
natutong sumagot, nagpasimula n~g pamamahagui n~g laman n~g fuenteng
iyon. N~guni't ayawan cung sa isang pagcalibang o iba cayang bagay,
tumama cay pari Damaso ang isang pinggang sa guitna n~g maraming upo at
sabaw ay lumalan~goy ang isang hubad na liig at isang matigas na pacpac
n~g inahing manoc, samantalang cumacain ang iba n~g m~ga hita at dibdib,
lalong lalo na si Ibarra, na nagcapalad mapatama sa canya ang m~ga atay,
balonbalonan at iba, pang masasarap na lamang loob n~g inahing manoc.
Nakita n~g franciscano ang lahat n~g ito, dinurog ang m~ga upo, humigop
n~g caunting sabaw, pinatunog ang cuchara sa paglalagay at biglang
itinulac ang pingga't inilayo sa canyang harapan. Nalilibang namang
totoo ang dominico sa pakikipagsalitaan sa binatang mapula ang buhoc.

 ¿Gaano pong panahong napaalis cayo sa lupaing ito? ang tanong ni
Laruja cay Ibarra.

 Pitong taon halos.

 !Aba! ¿cung gayo'y marahil, nalimutan na ninyo ang lupaing ito?

 Baligtad po; baga man ang kinaguisnan cong lupa'y tila mandin
linilimot na aco, siya'y lagui cong inaalaala.

 ¿Ano po ang ibig ninyong sabihin? ang tanong n~g mapulang buhoc.

 Ibig cong sabihing may isang taon na n~gayong hindi aco tumatangap n~g
ano mang balita tungcol sa bayang ito, hanggang sa ang nacacatulad co'y
ang isang di tagaritong hindi man lamang nalalaman cung cailan at cung
paano ang pagcamatay n~g canyang ama.

 ¡Ah! ang biglang sinabi, n~g teniente.

 At ¿saan naroon po cayo at hindi cayo tumelegrama? ang tanong ni Dona
Victorina. Tumelegrama cami sa "Peninsula" n~g cami'y pacasal.

 Guinoong babae; nitong huling dalawang tao'y doroon aco sa dacong
ibaba n~g Europa, sa Alemania at saca sa Colonia rusa.

Minagaling n~g Doctor De Espadana, na hangga n~gayo'y hindi
nan~gan~gahas magsalita, ang magsabi n~g caunti:

 Na ... na ... nakilala co sa Espana ang isang polacong taga, Va ...
Varsovia, na ang pan~gala'y Stadtnitzki, cung hindi masama ang aking
pagcatanda; ¿hindi po ba ninyo siya nakikita? ang tanong na totoong
kimi at halos namumula sa cahihiyan.

 Marahil po ang matamis na sagot ni Ibarra n~guni't sa sandaling
ito'y hindi ko naaalaala siya.

 ¡Aba, hindi siya maaring ma ... mapagcamal-an sa iba! ang idinugtong
n~g Doctor na lumacas ang loob. Mapula ang canyang buhoc at totoong
masamang man~gastila.

 Mabubuting m~ga pagcacakilalanan; n~guni't doo'y sa casaliwaang palad
ay hindi aco nagsasalita n~g isa man lamang wicang castila, liban na
lamang sa ilang m~ga consulado.

 At ¿paano ang inyong guinagawang pamumuhay? ang tanong ni Dona
Victorinang nagtataca.

 Guinagamit co po ang wica n~g lupaing aking pinaglalacbayan, guinoong
babae.

 ¿Marunong po ba naman cayo n~g ingles? ang tanong n~g dominicong
natira sa Hongkong at totoong marunong n~g "Pidggin-English", iyang
halo-halong masamang pananalita n~g wica ni Shakespeare n~g anac n~g
Imperio Celeste.

 Natira acong isang taon sa Inglaterra, sa casamahan n~g m~ga taong
ingles lamang ang sinasalita.

 At ¿alin ang lupaing lalong naibigan po ninyo sa Europa? ang tanong
n~g binatang mapula ang buhoc.

 Pagcatapos n~g Espana, na siyang pan~galawa cong Bayan, alin man sa
m~ga lupain n~g may calayaang Europa.

 At cayo pong totoong maraming nalacbay ... sabihin ninyo, ¿ano po ba
ang lalong mahalagang bagay na inyong nakita? ang tanong ni Laruja.

Wari'y nag-isip-isip si Ibarra.

 Mahalagang bagay, ¿sa anong cauculan?

 Sa halimbawa ... tungcol sa pamumuhay n~g m~ga bayan ... sa buhay n~g
pakikipanayam, ang lacad n~g pamamahala n~g bayan, ang ucol sa religion,
ang sa calahatan, ang catas, ang cabooan....

Malaong nagdidilidili si Ibarra.

 Ang catotohanan, bagay na ipangguilalas sa m~ga bayang iyan, cung
ibubucod ang sariling pagmamalaki n~g bawa't isa sa canyang nacion....
Bago co paroonan ang isang lupain, pinagsisicapan cong matalos ang
canyang historia, ang canyang Exodo cung mangyayaring masabi co ito,
at pagcatapos ang nasusunduan co'y ang dapat mangyari: nakikita cong ang
iguiniguinhawa o ipinaghihirap n~g isang baya'y nagmumula sa canyang
m~ga calayaan o m~ga cadiliman n~g isip, at yamang gayo'y nanggagaling
sa m~ga pagpapacahirap n~g m~ga namamayan sa icagagaling n~g calahatan,
o ang sa canilang m~ga magugulang na pagca walang ibang iniibig at
pinagsusumakitan cung di ang sariling caguinhawahan.

 At ¿wala ca na bagang nakita cung di iyan lamang? ang itinanong na
nagtatawa n~g palibac n~g franciscano, na mula n~g pasimulaan ang
paghapon ay hindi nagsasalita n~g ano man, marahil sa pagca't siya'y
nalilibang sa pagcain; hindi carapatdapat na iwaldas mo ang iyong
cayamanan upang wala cang maalaman cung di ang babahagyang bagay na
iyan! ¡Sino mang musmos sa escuelaha'y nalalaman iyan!

Napatin~gin na lamang sa canya si Ibarra't hindi maalaman cung ano ang
sasabihin; ang m~ga iba'y nan~gagtitin~ginan sa pagkataca at
nan~gan~ganib na magcaroon n~g caguluhan. Nagtatapos na ang paghapon,
ang "cagalan~gan po ninyo'y busog na" ang isasagot sana n~g binata;
n~guni't nagpiguil at ang sinabi na lamang ay ang sumusunod:

 M~ga guinoo; huwag cayong magtataca n~g pagsasalitang casambahay sa
akin n~g aming dating cura; ganyan ang pagpapalagay niya sa akin n~g
aco'y musmos pa, sa pagca't sa canya'y para ring hindi nagdaraan ang
m~ga taon; datapowa't kinikilala cong utang na loob, sa pagca't
nagpapaalaala sa aking lubos niyong m~ga araw na madalas pumaparoon sa
aming bahay ang "canyang cagalan~gan", at canyang pinauunlacan ang
pakikisalo sa pagcain sa mesa n~g aking ama.

Sinulyap n~g dominico ang franciscano na nan~gan~gatal. Nagpatuloy n~g
pananalita si Ibarra at nagtindig:

 Itulot ninyo sa aking aco'y umalis na, sa pagca't palibhasa'y bago
acong dating at dahil sa bucas din ay aco'y aalis, marami pang totoong
gagawin acong m~ga bagay-bagay. Natapos na ang pinacamahalaga n~g
paghapon, caunti lamang cung aco'y uminom n~g alac at bahagya na
tumitikim aco n~g m~ga licor. ¡M~ga guinoo, matungcol nawa ang lahat sa
Espana at Filipinas!

At ininom ang isang copitang alac na hanggang sa sandaling iyo'y hindi
sinasalang. Tinularan siya n~g Teniente, n~guni't hindi nagsasabi n~g
ano man.

 ¡Howag po cayong umalis! ang ibinulong sa canya, ni Capitang
Tiago. Darating na si Maria Clara: sinundo siya ni Isabel. Paririto ang
sa bayang bagong cura, na santong tunay.

 ¡Paririto aco bucas bago aco umalis. N~gayo'y may gagawin acong
mahalagang pagdalaw.

At yumao. Samantala'y nagluluwal n~g sama n~g loob ang franciscano.

 ¿Nakita na ninyo? ang sinasabi niya sa binatang mapula ang buhoc na
ipinagcucucumpas ang cuchillo n~g himagas. ¡Iya'y sa pagmamataas! ¡Hindi
nila maipagpaumanhing sila'y mapagwicaan n~g cura! ¡Ang acala nila'y
m~ga taong may cahulugan na! ¡Iyan ang masamang nacucuha n~g pagpapadala
sa Europa n~g m~ga bata! Dapat ipagbawal iyan n~g gobierno.

 At ¿ang teniente? ani Dona Victorinang nakikicampi sa
franciscano ¡sa boong gabing ito'y hindi inalis ang pagcucunot n~g
pag-itan n~g canyang m~ga kilay; magaling at tayo'y iniwan! ¡Matanda
na'y teniente pa hangga n~gayon!

Hindi malimutan n~g guinoong babae ang pagcacabangguit sa m~ga culot n~g
canyang buhoc at ang pagcacayapac sa "encanonado" n~g canyang m~ga
"enagua."

N~g gabing yao'y casama n~g m~ga iba't ibang bagay na isinusulat n~g
binatang mapula ang buhoc sa canyang librong "Estudios Coloniales," ang
sumusunod: "Cung ano't macahihilahil sa casayahan n~g isang piguing ang
isang liig at isang pacpac sa pinggan n~g tinola." At casama n~g m~ga
iba't ibang paunawa ang m~ga ganito: "Ang taong lalong walang cabuluhan
sa Filipinas sa isang hapunan o casayahan ay ang nagpapahapon o
nagpapafiesta: macapagpapasimula sa pagpapalayas sa may bahay at
mananatili ang lahat sa boong capanatagan." "Sa m~ga calagayan n~gayon
n~g m~ga bagay bagay, halos ay isang cagalin~gang sa canila'y gagawin
ang huwag paalisin sa canilang lupain ang m~ga filipino, at huwag man
lamang turuan silang bumasa"....


TALABABA:

 Wicang haluang castila't tagalog, na cung tawagui'y "wicang
tinula". Nagpapatumpictumpic bago'y ibig, May m~ga filipinong hindi
nan~gingiming magsalitang sila'y hindi nacacawatas n~g wicang tagalog,
na hindi sila marunong n~g wicang tagalog; datapawa't hindi rin naman
marunong magsalita n~g tunay na wicang castila; walang nalalaman cung di
ang wicang tinda: ¡cahabaghabag na m~ga tao!

 Ang pagtuturo n~g isang carunun~gan; sa halimbawa: si Fulano'y
nagtuturo n~g catedra n~g "Derecho" na gaya rin cung sabihing si
Fulano'y nagtuturo n~g dunong n~g "Derecho."

 Magbigay ang sandata sa harap n~g carunun~gang; sa macatuwid baga'y
dapat gumalang ang m~ga militar sa m~ga taong pantas.

 Magbigay ang sandata sa harap n~g m~ga fraile; dapat gumalang ang
m~ga militar sa m~ga fraile.

 Wicang castila ang sabing "mundo" at maraming cahulugan: ang
cabooan n~g lahat n~g m~ga kinapal. Ang lupa. Ang cabooan n~g lahat
n~g tao. Baul na malaki. Tungcol sa pamumuhay. Isa sa m~ga caaway n~g
caluluwa. Dito'y ang cahulugan ay isang tan~ging bahagui n~g
sangcataohan, sa macatuwid baga'y ang m~ga tao sa piguing na
iyon. P.H.P.

 Si Lucio Licino Lucalo, consul romano, na bantog dahil sa totoong
magaling na pagcain sa canyang mesa.

 Ang cahulugan dito'y isang malaking tasang malucong na
pinaglalagyan n~g pagcain Cahulugan din n~g wicang "fuente"; Bucal n~g
tubig na nanggagaling sa lupa. Isang "aparato" upang doo'y lumabas ang
tubig na nanggagaling sa m~ga "tubo" at n~g magamit sa bahay, sa daan o
sa halamanan. Mula n~g isang bagay. Ang sugat na talagang guinagawa sa
brazo, sa binti at iba pa. Kinacailan~gang sa pagsasalita n~g "fuente"
ay magpalabas n~g han~gin sa bibig, sa pagca't cung hindi ay masasabing
"puente" na ang cahuluga'y tulay. Ito'y isa sa m~ga cadahilanan caya
ayaw acong makisunod sa bagong palacad na isulat n~g P cahi't ang
pinanggalin~ga'y F, gaya sa halimbawa n~g Filipinas, Fernando, Faustino
na may m~ga sumusulat n~gayon n~g Pilipnas, Pernando, Paustino. Gayon
ma'y iguinagalang co at hindi co pinipintasan ang sa ibang caisipan at
palacad na sinusunod. Upang maipan~gusap ang "efe" ay idinadaiti ang
labi sa m~ga n~giping itaas saca magpalabas n~g han~gin sa pagsasalita
n~g letra. P.H.P.

 Pinupuri cata. Pasimula n~g isang dasal sa Dios na wicang lating
sinasabi n~g m~ga pari at iba pang catolico bago cumain.

 Tinatawag n~g m~ga castilang "Peninsula" ang Espana. "Peninsula"
ang sabi ni Dona Victorina, sa pagca't siya'y isa riyan si m~ga babaeng
tagalog na nagcacasticastilaan ay bago'y hindi man lamang marunong
man~gusap n~g wicang castila. Ang tunay na cahulugan n~g Peninsula ay
ang lupang halos naliliguid n~g tubig magcabicabila. P.H.P.

 Tulad sa tinatawag nating wicang "castilang tinda." Halohalong
salitang ingles, insic, portugues at malayo; gaya naman n~g nangyayari
na rito sa Filipinas tungcol sa pananalita n~g ingles na halohalo n~g
ingles, castila't tagalog. P.H.P.

 Guillermo Shakespeare, dakilang poetang ingles at isa sa m~ga
pan~gulong dramatico sa sangcataohan. Ipinan~ganac sa Strafford n~g 1564
at namatay n~g 1616. Ang m~ga pan~gulong sinulat niya'y ang "Macbet,"
"Romeo at Julieta", "Hamlet," "Otelo," "Ang Mercader sa Venecia," "Ang
panaguinip n~g isang gabing tag-araw" at iba pa. P.H.P.

 Ang caharian n~g China.

 Pan~galawang libro n~g Pentatesco ni Moises. Ang paglalacbay sa
ibang lupain n~g m~ga tubo sa isang nacion o bayan, na siyang cahulugan
dito.




=IV.=

=HEREJE AT FILIBUSTERO=


Nag-aalinlan~gan si Ibarra. Ang han~gin sa gabi, na sa m~ga buwang iyo'y
caraniwang may calamigan na sa Maynila, ang siyang tila mandin pumawi sa
canyang noo n~g manipis na ulap na doo'y nagpadilim: nagpugay at
humin~ga.

Nagdaraan ang m~ga cocheng tila m~ga kidla't, m~ga calesang paupahang
ang lacad ay naghihin~galo, m~ga naglalacad na taga iba't ibang nacion.
Taglay iyang paglacad na hindi nan~gagcacawan~gis ang hacbang, na siyang
nagpapakilala sa natitilihan o sa walang magawa, tinun~go n~g binata ang
dacong plaza n~g Binundoc, na nagpapalin~gap-lin~gap sa magcabicabila na
wari'y ibig niyang cumilala n~g ano man. Yao'y ang m~ga dating daan at
m~ga dating bahay na may m~ga pintang puti at azul at m~ga pader na
pinintahan n~g puti o cung dili caya'y m~ga anyong ibig tularan ang
batong "granito" ay masama ang pagcacahuwad; nananatili sa campanario
n~g simbahan ang canyang relos na may caratulang cupas na; iyon ding
m~ga tindahan n~g insic na iyong may maruruming tabing na nasasampay sa
m~ga varillang bacal, na pinagbalibalicuco niya isang gabi ang isa sa
m~ga varillang iyon, sa pakikitulad niya sa masasama ang pagcaturong
m~ga bata sa Maynila: sino ma'y walang nagtowid niyon.

 ¡Marahan ang lacad! ang ibinulong, at nagtuloy siya sa daang
Sacristia.

Ang m~ga nagbibili n~g sorbete ay nananatili sa pagsigaw n~g:
¡Sorbeteee! m~ga huepe rin ang siyang pang-ilaw n~g m~ga dating
nan~gagtitindang insic at n~g m~ga babaeng nagbibili n~g m~ga cacanin at
m~ga bun~gang cahoy.

 ¡Cahan~gahan~ga! ang sinabi niya ¡ito rin ang insic na may pitong
taon na, at ang matandang babae'y ... siya rin! Masasabing nanaguinip
aco n~g gabing ito sa pitong taong pagca pa sa Europa!.. at ¡Santo Dios!
nananatili rin ang masamang pagcalagay n~g bato, na gaya rin n~g aking
iwan!

At naroroon pa n~ga't nacahiwalay ang bato sa "acera" n~g linilicuan n~g
daang San Jacinto at daang Sacristia.

Samantalang pinanonood niya ang catacatacang pananatiling ito n~g m~ga
bahay at iba pa sa bayan n~g walang capanatilihan, marahang dumapo sa
canyang balicat ang isang camay; tumunghay siya'y canyang nakita ang
matandang Teniente na minamasdang siyang halos nacan~giti: hindi na
taglay n~g militar yaong mabalasic niyang pagmumukha, at wala na sa
canya yaong m~ga kilay na totoong canyang ikinatatan~gi sa iba.

 ¡Bagongtao, magpacain~gat cayo! ¡Mag-aral po cayo sa inyong ama ang
sinabi niya.

 Ipatawad po ninyo; n~guni't sa acala co'y inyong pinacamahal ang aking
ama; ¿maaari po bang sabihin ninyo sa akin cung ano ang canyang
kinahinatnan? ang tanong ni Ibarra na siya'y minamasdan.

 ¿Bakit? ¿hindi po ba ninyo nalalaman? ang tanong n~g militar.

 Itinanong co cay Capitang Tiago ay sumagot sa aking hindi niya
sasabihin cung di bucas na. ¿Nalalaman po ba ninyo, sacali?

 ¡Mangyari baga, na gaya rin naman n~g lahat! ¡Namatay sa bilangguan!

Umudlot n~g isang hacbang ang binata at tinitigan ang Teniente.

 ¿Sa bilangguan? ¿sinong namatay sa bilangguan? ang itinatanong.

 ¡Aba, ang inyo pong ama, na nabibilanggo! ang sagot n~g militar na
may caunting pangguiguilalas.

 Ang aking ama ... sa bilangguan ... ¿napipiit sa bilangguan? ¿Ano po
ang wica ninyo? ¿Nakilala po ba ninyo ang aking ama? ¿Cayo po ba'y ...?
ang itinanong n~g binata at hinawacan sa brazo ang militar.

 Sa acala co'y hindi aco namamali; si Don Rafael Ibarra.

 ¡Siya n~ga, Don Rafael Ibarra! ang marahang ulit n~g binata.

 ¡Ang boong isip co'y inyo pong nalalaman na! ang ibinulong n~g
militar, na puspos n~g habag ang anyo n~g pagsasalita, sa canyang
pagcahiwatig sa nangyayari sa calolowa ni Ibarra; ang acala co'y inyong
...; n~guni't tapan~gan ninyo ang inyong loob! ¡dito'y hindi
mangyayaring magtamong capurihan cung hindi nabibilanggo!

 ¡Dapat cong acalaing hindi po cayo nagbibiro sa akin ang muling
sinabi ni Ibarra n~g macaraan ang ilang sandaling hindi siya umiimic!
¿Masasabi po ba ninyo sa akin cung bakit siya'y nasasabilangguan?

Nag-anyong nag-iisip-isip ang militar.

 Ang aking ipinagtatacang totoo'y cung bakit hindi ipinagbigay alam sa
inyo ang nangyayari sa inyong familia.



 Sinasabi sa akin sa canyang huling sulat, na may isang taon na
n~gayon, na huwag daw acong maliligalig cung di niya aco sinusulatan, sa
pagca't marahil ay totoong marami siyang pinakikialaman;
ipinagtatagubilin sa aking magpatuloy aco n~g pag-aaral ... at
¡benebendicionan aco!

 Cung gayo'y guinawa niya ang sulat na iyan sa inyo, bago mamatay;
hindi malalao't mag-iisang taon n~g siya'y aming inilibing sa inyong
bayan.

 ¿Anong dadahilana't nabibilanggo ang aking ama?

 Sa cadahilanang totoong nacapagbibigay puri. N~guni't sumama po cayo
sa aki't aco'y paroroon sa cuartel; sasabihin co han~ggang tayo'y
lumalacad. Cumapit po cayo sa aking brazo.

Hindi nan~gag-imican sa loob n~g sandali; may anyong nagdidilidili ang
matanda at wari'y hinihin~gi sa canyang "perilla," na
hinihimashimas, na magpaalaala sa canya.

 Cawan~gis n~g lubos po ninyong pagcatalastas ang ipinasimula n~g
pagsasalita ang ama po ninyo'y siyang pan~gulo n~g yaman sa boong
lalawigan, at baga man iniibig siya't iguinagalang n~g marami, ang m~ga
iba'y pinagtatamnan naman siya n~g masamang loob, o kinaiinguitan. Sa
casaliwaang palad, caming m~ga castilang naparito sa Filipinas ay hindi
namin inuugali ang marapat naming ugaliin: sinasabi co ito, dahil sa isa
sa inyong m~ga nunong lalaki at gayon din sa caaway n~g inyong ama. Ang
walang licat na paghahalihalili, ang capan~gitan n~g asal n~g m~ga
matataas na puno, ang m~ga pagtatangkilic sa di marapat, ang camurahan
at ang caiclian n~g paglalacbay-bayan, ang siyang may sala n~g lahat;
pumaparito ang lalong masasama sa Peninsula, at cung may isang mabait na
maparito, hindi nalalao't pagdaca'y pinasasama n~g m~ga tagarito rin. At
inyong talastasing maraming totoong caaway ang inyong ama sa m~ga cura
at sa m~ga castila.

Dito'y sandaling huminto siya.

 N~g macaraan ang ilang buwan, buhat n~g cayo po'y umalis, nagpasimula
na ang samaan n~g loob nila ni pari Damaso, na di co masabi ang tunay na
cadahilanan. Binibigyang casalanan siya ni pari Damasong hindi raw siya
nagcucumpisal: n~g una'y dating hindi siya nan~gun~gumpisal, gayon ma'y
magcaibigan silang matalic, na marahil natatandaan pa po ninyo. Bucod sa
rito'y totoong dalisay ang capurihan ni Don Rafael, at higuit ang
canyang pagcabanal sa maraming nan~gagcucumpisal at nan~gagpapacumpisal:
may tinutunton siya sa canyang sariling isang cahigpithigpitang pagsunod
sa atas n~g magandang asal, at madalas sabihin sa akin, pagca nasasalita
niya ang m~ga samaang ito n~g loob: "Guinoong Guevara,
¿sinasampalatayanan po ba ninyong pinatatawad n~g Dios ang isang mabigat
na casalanan, ang isang cusang pagpatay sa capuwa tao, sa halimbawa,
pagca, nasabi na sa isang sacerdote; na tao rin namang may catungculang
maglihim n~g sa canya'y sinasaysay, at matacot masanag sa infierno, na
siyang tinatawag na pagsisising "atricion"? ¿Bucod sa duwag ay walang
hiyang pumapanatag? Iba ang aking sapantaha tungcol sa Dios ang
sinasabi niya sa ganang akin ay hindi nasasawata ang isang casam-an n~g
casam-an din, at hindi ipinatatawad sa pamamag-itan n~g m~ga walang
cabuluhang pag-iyac at n~g m~ga paglilimos sa Iglesia." At inilalagay
niya sa akin ang ganitong halimbawa: "Cung aking pinatay ang isang ama
n~g familia, cung dahil sa catampalasanan co'y nabao't nalugami sa
capighatian ang isang babae, at ang m~ga masasayang musmos ay naguing
m~ga dukhang ulila, ¿mababayaran co caya ang walang hanggang Catowiran,
cung aco'y cusang pabitay, ipagcatiwala co ang lihim sa isang
mag-iin~gat na howag mahayag, maglimos sa m~ga cura na siyang hindi
tunay na nan~gagcacailan~gan, bumili n~g "bula de composicion," o
tuman~gistan~gis sa gabi at araw? ¿At ang bao at ang m~ga ulila?
Sinasabi sa akin n~g aking "conciencia" na sa loob n~g caya'y dapat
acong humalili sa taong aking pinatay, ihandog co ang aking boong lacas
at hanggang aco'y nabubuhay, sa icagagaling n~g familiang itong aco ang
may gawa n~g pagcapahamac, at gayon man, ¿sino ang macapagbibigay n~g
capalit n~g pagsinta n~g ama?" Ganyan ang pan~gan~gatuwiran n~g inyo
pong ama, at ang ano mang guinagawa'y isinasangayong lagui sa mahigpit
na palatuntunang ito n~g wagas na caasalan, at masasabing cailan ma'y
hindi nagbigay pighati canino man; baligtad, pinagsisicapan niyang
pawiin, sa pamamag-itan n~g magagandang gawa, ang m~ga tan~ging casawian
sa catuwirang, ayon sa canya'y guinawa raw n~g canyang m~ga nuno.
Datapuwa't ipanumbalic natin sa canyang samaan n~g loob sa cura, ang
m~ga pagcacaalit na ito'y lumulubha; binabangguit siya ni pari Damaso
buhat sa pulpito, at cung di tinutucoy siya n~g boong liwanag ay isang
himala, sa pagca't sa caugalian n~g paring iya'y mahihintay ang lahat.
Nakikinikinita co nang masama ang cahahangganan n~g bagay na ito.

Muling humintong sandali ang matandang Teniente.

 Naglilibot n~g panahon iyon ang isang naguing sundalo sa artilleria,
na pinaalis sa hucbo dahil sa malabis na cagaspan~gan n~g canyang asal
at dahil sa camangman~gang labis. Sa pagca't kinacailan~gan niyang
mabuhay, at hindi pahintulot sa canya ang magtrabajo n~g mabigat na
macasisira n~g aming capurihan, nagtamo siya, hindi co alam cung
sino ang sa canya'y nagbigay, n~g catungculang pagca maninin~gil n~g
buwis n~g m~ga carruaje, calesa at iba pang sasacyan. Hindi tumanggap
ang aba n~g ano mang turo, at pagdaca'y napagkilala n~g m~ga "indio" ang
bagay na ito: sa ganang canila'y totoong cahimahimala, na ang isang
castila'y hindi marunong bumasa't sumulat. Pinaglilibacan ang culang
palad, na pinagbabayaran n~g cahihiyan ang nasisin~gil na buwis, at
nalalaman niyang siya ang hantun~gan n~g libac, at ang bagay na ito'y
lalong nacararagdag n~g dating masama at magaspang niyang caugalian.
Sadyang ibinibigay sa canya ang m~ga sulat n~g patumbalic;
nagpapaconwari siya namang canyang binabasa, at bago siya pumifirma cung
saan nakikita niyang walang sulat, na ang parang kinahig n~g manoc na
canyang m~ga letra'y siyang larawang tunay n~g canyang cataohan;
linalan~gap niya ang masasaclap na cairin~gang iyon, n~guni't
nacacasin~gil siya, at sa ganitong calagayan n~g canyang loob ay hindi
siya gumagalang canino man, at sa inyong ama'y nakipagsagutan n~g
lubhang mabibigat na m~ga salita.

Nangyari isang araw, na samantalang pinagpipihitpihit niya ang isang
papel na ibinigay sa canya sa isang tindahan, at ibig niyang malagay sa
tuwid, nagpasimulang kinawayan ang canyang m~ga casamahan n~g isang
batang nanasoc sa escuela, magtawa at ituro siya n~g daliri. Naririn~gig
n~g taong iyon ang m~ga tawanan, at nakikita niyang nagsasaya ang libac
sa m~ga di makikibuing mukha n~g nan~garoroon; naubos ang canyang
pagtitiis, biglang pumihit at pinasimulaang hinagad ang m~ga batang
nan~gagtacbuhan, at sumisigaw n~g "ba", "be", "bi", "bo", "bu."
Pinagdimlan n~g galit, at sa pagca't hindi siya mang-abot, sa canila'y
inihalibas ang canyang baston, tinamaan ang isa sa ulo at nabulagta; n~g
magcagayo'y hinandulong ang nasusubasob at pinagtatadyacan, at alin man
sa nan~gagsisipanood na nanglilibac ay hindi nagcaroon n~g tapang na
mamag-itan. Sa casamaang palad ay nagdaraan doon ang inyong ama. Napoot
sa nangyari, tinacbo ang maninin~gil na castila, hinawacan siya sa brazo
at pinagwicaan siya n~g mabibigat. Ang castilang marahil ang tin~gin sa
lahat ay mapula na, ibinuhat ang camay, n~guni't hindi siya binigyang
panahon n~g inyong ama, at taglay iyang lacas na nagcacanulo n~g pagca
siya'y apo n~g m~ga vascongado ... anang iba'y sinuntoc daw, anang iba
nama'y nagcasiya, na lamang sa pagtutulac sa canya; datapowa't ang
nangyari'y ang tao'y umuga, napalayo n~g ilang hacbang at natumbang
tumama, ang ulo sa bato. Matiwasay na ibinan~gon ni Don Rafael ang
batang may sugat at canyang dinala sa tribunal. Sumuca n~g dugo ang
naguing artillerong iyon at hindi na natauhan, at namatay pagcaraan n~g
ilang minuto. Nangyari ang caugalian, nakialam ang justicia, piniit ang
inyong ama, at n~g magcagayo'y nan~gagsilitaw ang m~ga lihim na caaway.
Umulan ang m~ga paratang, isinumbong na siya'y filibustero at hereje:
ang maguing "hereje" ay isang casawiang palad sa lahat n~g lugar, lalong
lalo na n~g panahong iyong ang "alcalde" sa lalawiga'y isang taong
nagpaparan~galang siya'y mapamintacasi, na casama ang canyang m~ga
alilang nagdarasal n~g rosario sa simbahan n~g malacas na pananalita,
marahil n~g marinig n~g lahat at n~g makipagdasal sa canya; datapuwa't
ang maguing filibustero ay lalong masama cay sa maguing "hereje," at
masama pang lalo cay sa pumatay n~g tatlong maninin~gil n~g buwis na
marunong bumasa, sumulat at marunong magtan~gitangi. Pinabayaan siya n~g
lahat, sinamsam ang canyang m~ga papel at ang canyang m~ga libro.
Isinumbong na siya'y tumatanggap n~g "El Correo de Ultramar" at n~g m~ga
periodicong galing sa Madrid; isinumbong siya, dahil sa pagpapadala sa
inyo sa Suiza alemana; dahil sa siya'y nasamsaman n~g m~ga sulat at n~g
larawan n~g isang paring binitay, at iba pang hindi co maalaman.
Kinucunan n~g maisumbong ang lahat n~g bagay, sampo n~g paggamit n~g
barong tagalog, gayong siya'y nagmula sa dugong castila. Cung
naguing iba sana ang inyong ama, marahil pagdaca'y nacawala, sa pagca't
may isang malicong nagsaysay, na ang ikinamatay n~g culang palad na
maninin~gil ay mula sa isang "congestion"; n~guni't ang canyang
cayamanan, ang canyang pananalig sa catuwiran at ang canyang galit sa
lahat n~g hindi naaayon sa cautusan o sa catuwiran ang sa canyang
nan~gagpahamac. Aco man, sacali't malaki ang aking casuclaman sa
pagluhog sa paggawa n~g magaling nino man, humarap aco sa Capitan
General, sa hinalinhan n~g ating Capitan General n~gayon; ipinaliwanag
co sa canyang hindi mangyayaring maguing "filibustero" ang tumatangkilik
sa lahat n~g castilang dukha o naglalacbay rito, na pinatutuloy sa
canyang bahay at pinacacain at ang sa canyang m~ga ugat ay tumatacbo pa
ang mapagcandiling dugong castila; ¡nawalang cabuluhang isagot co ang
aking ulo, at ang manumpa aco sa aking carukhaan at sa aking capurihang
militar, at wala aco n~g nasunduan cung di magpakita sa akin n~g
masamang pagtanggap, pagpakitaan aco n~g lalong masama sa aking
pagpapaalam at ang pamagatan aco n~g "chiilado"!

Huminto ang matanda n~g pananalita upang magpahin~ga, at n~g canyang
mahiwatigan ang hindi pag-imic n~g canyang casama, na pinakikinggan
siya'y hindi siya tinitinguan, ay nagpatuloy:

 Nakialam aco sa usapin sa cahin~gian n~g inyong ama. Dumulog aco sa
bantog na abogadong filipino, ang binatang si A ; n~guni't tumanggui sa
pagsasanggalang. "Sa akin ay matatalo" ang wica sa
akin. Panggagalin~gan ang pagsasanggalang co n~g isang bagong sumbong
na laban sa canya at marahil ay laban sa akin. Pumaroon po cayo cay
guinoong M , na masilacbong manalumpati, taga Espana at lubhang
kinaaalang-alan~ganan. Gayon n~ga ang aking guinawa, at ang balitang
abogado ang nan~gasiwa sa "causa" na ipinagsanggalang n~g boong
catalinuhan at caningnin~gan. Datapwa't marami ang m~ga caaway, at ang
ila'y m~ga lihim at hindi napagkikilala. Sagana ang m~ga sacsing sabuat,
at ang canilang m~ga paratang, na sa ibang lugar ay mawawal-ang
cabuluhan sa isang salitang palibac o patuya n~g nagsasanggalang, dito'y
tumitibay at tumitigas. Cung nasusunduan n~g abogadong mawalang
cabuluhan ang canilang m~ga bintang, sa pagpapakilala n~g
pagcacalaban-laban n~g canicanilang saysay at n~g m~ga saysay nilang
sarili, pagdaca'y lumalabas ang m~ga ibang sumbong. Isinusumbong nilang
nan~gamcam siya n~g maraming lupa, hinin~gan siyang magbayad n~g m~ga
casiraan at m~ga caluguihang nangyari; sinabi nilang siya'y
nakikipagcaibigan sa m~ga tulisan, upang pagpitaganan nila ang kanyang
m~ga pananim at ang canyang m~ga hayop. Sa cawacasa'y nagulong totoo ang
usaping iyon, na ano pa't n~g maguing isang taon na'y walang
nagcacawatasang sino man. Napilitang iwan n~g "alcade" ang canyang
catungculan, hinalinhan siya n~g ibang, ayon sa balita'y, masintahin sa
catuwiran, n~guni't sa casaliwaang palad, ito'y ilang buwan lamang
nanatili roon, at ang napahalili sa canya'y napacalabis naman ang pagca
maibiguin sa mabuting cabayo.

Ang m~ga pagtitiis n~g hirap, ang m~ga sama n~g loob, ang m~ga
pagdaralita sa bilangguan, o ang canyang pagpipighati n~g canyang
mapanood ang gayong caraming gumaganti n~g catampalasanan sa guinawa
niya sa canilang m~ga cagalin~gan, ang siyang sumira sa catibayan n~g
canyang catawang bacal, at dinapuan siya, niyang sakit na ang libin~gan
lamang ang nacagagamot. At n~g matatapos na ang lahat, n~g malapit n~g
tamuhin niya, ang cahatulang siya'y walang casalanan, at hindi
catotohanang siya'y caaway n~g Bayang Espana, at di siya, ang may sala
n~g pagcamatay n~g maninin~gil, namatay sa bilangguang wala sino man sa
canyang tabi. Dumating aco upang mapanood ang pagcalagot n~g canyang
hinin~ga.

Tumiguil n~g pananalita ang matanda; hindi nagsalita si Ibarra n~g ano
man. Samantala'y dumating sila sa pintuan n~g cuartel. Huminto ang
militar, iniabot sa canya ang camay at nagsabi:

 Binata, ipagtanong ninyo cay Capitang Tiago ang m~ga paliwanag.
N~gayo'y ¡magandang gabi po! Kinacailan~gan cong tingnan cung may
nangyayaring ano man.

Walang imic na hinigpit na mairog ni Ibarra ang payat na camay n~g
Teniente, at hindi cumikibo'y sinundan n~g canyang m~ga mata ito,
hanggang sa di na matanaw.

Marahang bumalic at nacakita siya n~g isang nagdaraang carruaje;
kinawayan niya ang cochero:

 ¡Sa Fonda ni Lala! ang sinabing bahagya na mawatasan.

 Marahil nanggaling ito sa calabozo ang inisip n~g cochero sa canyang
sarili, saca hinaplit n~g latigo ang canyang m~ga cabayo.


TALABABA:

 Ang balbas na sumisibol sa baba, na pinapag aanyong pera Ang pera
ay ang caraniwang tawaguing "peras." "Pera" pagca iisa; "peras" pagca
dalawa o marami, ito'y cung sa wicang castilas sa pagca't sa wica natin
ay hindi nagbabago ang tawag cung iisa o marami man. Ipinaliliwanag co
ito sa pagca't marami sa m~ga tagalog na sa di caalaman ay tinatawag na
"pera" o "pira" ang isang centimo, sa pagtulad sa m~ga castilang
tinatawag na "perra chica" ang canilang cuartang ang halaga'y isang
centimo natin o "perra grande" pagca halagang dalawang centimo. Asong
babae ang cahulugan n~g sabing "perra," at ganito ang itinawag n~g
castila sa canilang cuarta, dahil doo'y may napapanood na isang leong
ang camukha'y aso. P.H.P.

 Catutubong hiyas n~g espiritu n~g tao na siyang tagaacay sa
paggawa niya n~g ano man. Pagcakilalang tunay n~g casamaang dapat nating
pan~gilagan at n~g cagalin~gang dapat nating gawin P.H.P.

 Nang panahong nacapangyayari ang Gobierno n~g Espana sa Filipinas,
hindi ipinahihintulot na ang m~ga castilang lalaki't babae'y gumawa n~g
ano mang may cabigatan, gaya baga n~g mag-araro, mag-asarol, mag-pahila
n~g carreton, magpas-an, ang lalaki, at ang babae nama'y hindi namimili
n~g pagcain sa m~ga pamilihan, hindi nagluluto, hindi naglalacad n~g
malayo; inaacala n~g m~ga castilang isang casiraan n~g canilang puri
cung mapanood n~g m~ga filipinong sila'y gumagawa n~g mabigat, at
nakikigaya naman sa canila ang m~ga lahing castila. Naguing casabihan
tuloy sa catagalugan, dahil sa bagay na ito ang "para ca namang
castila", "para ca namang senora," sa m~ga lalaki't babaeng tagalog na
aayaw magtrabajo n~g mabigat. P.H.P.

 N~g panahong sinasabi ni "Rizal" na nangyari ang sinasaysay sa
librong ito, ang tawag sa bahay-bayan (Casa municipal) ay tribunal at
ang tawag sa Presidente Municipal ay Gobernadorcillo (maliit na
Gobernador) panglibac na pan~galan. Ang Gobernadorcillo'y tagapamahala
n~g bayan, hucom sa m~ga mumunting bagay na usapin, tagausig sa
masasamang tao, taga panin~gil as m~ga cabeza de barangay, nacaaalam n~g
correo at iba pa. P.H.P.

 Walang ano mang calabisan. Lubha n~gang catotohanan ang sinasabing
ito ni Rizal na sucat na ang alalahanin cung bakit hinatulang mapresidio
ang ilang maririlag na guinoong filipino, n~g 1872 dahil sa
sinapantahang sila'y m~ga cainalam sa m~ga nangyari sa arsenal n~g
Tan~guay n~g taong iyon. Ang isa sa lalong m~ga calaguimlaguim na
sumbong na guinawa laban cay Don Antonio Maria Regidor ay ang pagcacuha
sa isang "aparador" n~g canyang bahay, na "punong-puno n~g alaboc," n~g
dalawampong "ejamplar" n~g librong _La Cuestion Colonial_ na sinulat ni
Labra. Basahin ang folletong "Carain~gang ipinadala sa mahal na Hari ni
Don Antonio Maria Regidor, na sinulat ni Don Manuel Silvela: Madrid
1872. Pinagdusahan sa Marianas ni Don Antonio Maria Regidor ang gayong
cakilakilabot na "casalanan."

Ang isa pang nagdusa sa presidio dahil sa m~ga gayon ding casalanan ay
si Don Maximo Paterno, na ipinagsanggalang n~g hindi malilimot na si Don
German Gamazo sa ganitong pananalita: "Gayon ma'y hindi piniit o
pinag-usig sa harap n~g m~ga tribunal si Don Maximo Paterno, sa m~ga
sandaling malapit na una o huli sa panghihimagsic (sa Tan~guay). Panatag
at umaasa sa canyang sariling pagcawalang malay-sala, nan~gasiwang
hayag, sa canyang m~ga hanap buhay, mula n~g ica 21 n~g Enero, nangyari
ang panghihimagsic, hangang sa ica 20 n~g Febrero na siya'y dinakip sa
canyang bahay at inihatid sa cuta n~g Santiago. Pinag-usig siya sa harap
n~g m~ga Tribunal na hindi nacapagligtas sa canya ang canyang ganitong
pag-asa at capayapaan n~g loob, na nagpapakilalang maliwanag na hindi
siya sinasalaguimsiman n~g cahi't munting panimdin, palibhasa'y
talastas, niyang siya'y walang sala; at ang lalong cahapishapis ay
siya'y hinatulang magdusa. Ang siya'y nasamsaman n~g isang bilang n~g
"El Eco Filipino" (pamahayagang nagsasanggalang sa Madrid n~g m~ga
catuwiran n~g m~ga paring clerigo); ang siya'y umambag n~g caunting
salapi sa pagtatatag n~g (pamahayagang) "El Correo de Ultramar" ... ang
siyang m~ga tan~ging cadahilanan mandin n~g hatol na siya'y magdusa."
(Basahin ang folleto: "Carain~gang ipinadala sa Consejo Supremo de la
Guerra ni Don Maximo Paterno na sinulat ni Don German Gamazo:" Madrid,
1873.)

Sa "El Correo de Ultramar" ay nan~gagsisulat ang m~ga pantas at
macabayang castilang sina D. Ramon Mesonero Romanos, D. Mariano
Urrabieta, D. Juan Miguel de Arrambide, D. Jose Gonzalez de Tejada,
Pedro Antonio de Alarcon, D. Jose Selgas, Baldomero Mendez, D.
V. Guimera, D. Jose Ferrer de Coute, D. J. M. Bello, D. Luis Mariano de
Larra at iba. ¿Naglalathala baga, ang "El Correo de Ultramar" n~g ano
mang laban sa m~ga castila? Ito'y catulad cung tanun~ging: ¿sumulat baga
si Rizal, si Marcelo Hilario del Pilar, si Mabini, si Lopez Jaena n~g
ano mang laban sa catagalugan? Gayon ma'y pinag-uusig n~g m~ga fraile
bawa't bumabasa n~g "El Correo Ultramar" dahil sa ang pamahayagang iyo'y
hindi catoto n~g cadiliman n~g isip na dito'y pinipilit laganap n~g m~ga
"cahalili n~g Dios."

Ang isa pang napapresidio ay ang sacerdoteng si Don Agustin Mendoza, na
naramay rin sa nangyari sa Tan~guay. ¿M~ga cadahilanan? Dingguin ninyo
ang canyang abogadong si Don Rafael Maria de Labra: "ang lahat n~g m~ga
sumbong n~g Fiscal laban sa nagsasaysay n~gayon ay maioowi sa dalawa
lamang: ang una'y ang paglalaganap n~g isang lihim na pamahayagang ang
pamagat ay "El Globo," na sino may walang nacapagharap n~g cahi't isa
man lamang na "ejemplar," at ang icalawa'y ang pagpapanucala n~g m~ga
lihim na pagpupulong, bagay na walang nagbabalitang policia o sino mang
tao n~g cahi't bahagya man lamang. Basahin ang folleto: "Carain~gang
ipinadala sa Poder Ejecutivo ni D. Agustin Mendoza", na sinulat ni Don
Rafael Maria de Labra: Madrid, 1878.

Sa isang salita: "antiespanol" (laban sa castila) "filibustero" at iba
pa ang lahat n~g filipinong sa canyang lupain ay may taglay n~g m~ga
caisipang nauucol sa m~ga calayaan; n~guni't lalonglalo na cung ang m~ga
caisipang iya'y sumasacanyang bahay sa pamamag-itan n~g m~ga libro o n~g
m~ga pahayagan, cailan ma't dumating ang isang capanahunan, dapat
samantalahin ang capanahunang ito upang mapapresidio ang gayong
filipino.

Ang ibang nan~gatitic sa itaas ay sinipi co sa "Vida y Escritosa n~g Dr.
Rizal," sinulat ni G. Wenceslao E. Retana. Salamat sa casipagan at
catalinuhan n~g guinoong ito'y maraming catotohanang hindi kilala ang
n~gayo'y lumilitaw at numiningning. P.H.P.

 Ang pagtiguil o pagcapasala n~g anomang bagay na m~ga "humor" sa
alin mang bahagui n~g catawan.

 Sira ang isip.

 N~g panahong iyo'y naititipon sa alcalde ang m~ga catungculang
pagca hucom, gobernador civil administrador n~g Hacienda, Subdelegado
n~g Fondos Locales, administrador n~g Correos at iba pa. P.H.P.

 Ang dalawang salaming na sa m~ga tila bumbong na tanso o bacal, na
cung doon sumilip ang sino man ay nacacakita n~g m~ga na sa
malayo. P.H.P.




=V.=

=ISANG BITUIN SA GABING MADILIM=


Nanhic si Ibarra sa canyang cuarto, na nasadacong ilog, nagpatihulog sa
isang sillon, at canyang pinagmasdan ang boong abot n~g tin~gin, na
malaki ang natatanaw, salamat sa nacabucas na bintana.

Totoong maliwanag, sa caramihan n~g ilaw, ang catapat na bahay sa
cabilang ibayo, at dumarating hanggang sa canyang "cuarto" ang m~ga
masasayang tinig n~g m~ga instrumentong may cuerdas ang caramihan. Cung
hindi totoong gulo ang canyang isip, at cung siya sana'y maibiguing
macaalam n~g m~ga guinagawa n~g capowa tao'y marahil ninais niyang
mapanood, sa pamamag-itan n~g isang gemelos, ang nangyayari sa
kinalalagyan n~g gayong caliwanagan; marahil canyang hinan~gaan ang isa,
riyan sa m~ga cahimahimalang napapanood, isa riyan sa m~ga talinghagang
napakikita, na maminsanminsang natitingnan sa m~ga malalaking teatro sa
Europa, na sa marahan at caayaayang tinig n~g orquesta ay nakikitang
sumisilang sa guitna n~g isang ulan n~g ilaw, n~g isang bumubugsong agos
n~g m~ga diamante at guinto, sa isang carikitdikitang m~ga pamuti,
nababalot n~g lubhang manipis at nan~gan~ganinag na gasa ang isang
diosa, ang isang "silfide" na lumalacad na halos hindi sumasayad
ang paa sa tinatapacan, naliliguid at inagaapayanan n~g maningning na
sinag: sa canyang pagdating ay cusang sumisilang ang m~ga bulaclac,
nagbibigay galac, ang m~ga sayaw, nan~gapupucaw ang matimyas na
tugtugan, at ang m~ga pulutong n~g m~ga diablo, m~ga ninfa, m~ga
satiro, m~ga genio, m~ga zagala, m~ga angel m~ga pastor
ay sumasayaw, guinagalaw ang m~ga pandereta, nan~gagpapaliguidliguid at
inihahandog n~g bawa't isa sa paanan n~g diosa ang canicanilang alay.
Napanood sana ni Ibarra ang cagandagandahang dalagang timbang at matowid
ang pan~gan~gatawan, taglay ang mainam na pananamit n~g m~ga anac na
babae n~g Filipinas, na nangguiguitna sa nacaliliguid na sarisaring tao
na masasayang cumikilos at nan~gagcucumpasan. Diya'y may m~ga insic,
m~ga castila, m~ga filipino m~ga militar, m~ga cura, m~ga matatandang
babae, m~ga dalaga, m~ga bagongtao, at iba pa. Na sa tabi n~g diosang
iyon si pari Damaso, at si pari Damaso'y n~gumin~giting catulad n~g
isang nasacaluwalhatian; si Fr. Sibyla ay nakikipagsalitaan sa canya, at
iniaayos ni Dona Victorina sa canyang pagcagandagandang buhoc ang isang
tuhog na m~ga perla at m~ga brillante, na cumikislap n~g sarisaring
kinang n~g culay n~g bahaghari. Siya'y maputi, napacaputi marahil, ang
m~ga matang halos laguing sa ibaba ang tin~gin ay pawang
nan~gagpapakilala n~g isang calolowang calinislinisan, at pagca siya'y
n~gumin~giti at natatanyag ang canyang mapuputi at malilit na m~ga
n~gipin, masasabing ang isang rosa'y bulaclac lamang n~g cahoy, at ang
garing ay pan~gil n~g gadya lamang. Sa pag-itan n~g nan~gan~ganinag
na damit na pina at sa paliguid n~g canyang maputi at linalic na liig ay
"nan~gagkikisapan," gaya n~g sabi n~g m~ga tagalog, ang masasayang m~ga
mata, n~g isang collar na m~ga brillante. Isang lalaki lamang ang tila
mandin hindi dumaramdam n~g canyang maningning na akit: ito'y isang bata
pang franciscano, payat, naninilaw, putlain, na tinatanaw na di
cumikilos ang dalaga, buhat sa malayo, cawan~gis n~g isang estatua,
na halos hindi humihin~ga.

Datapuwa't hindi nakikita ni Ibarra ang lahat n~gito: napapagmasdan n~g
canyang m~ga mata ang ibang bagay. Nacuculong ang isang munting luang
n~g apat na hubad at maruruming pader; sa isa sa m~ga pader, sa dacong
itaas ay may isang "reja"; sa ibabaw n~g marami at casuclamsuclam na
yapacan ay may isang banig, at sa ibabaw n~g banig ay isang matandang
lalaking naghihin~galo; ang matandang lalaking nahihirapan n~g paghin~ga
ay inililin~gap sa magcabicabila ang m~ga mata at umiiyac na
ipinan~gun~gusap ang isang pan~galan; nag-iisa ang matandang lalaki;
manacanacang naririn~gig ang calansing n~g isang tanicala o isang
buntong-hinin~gang naglalampasan sa m~ga pader ... at pagcatapos, doon
sa malayo'y may isang masayang piguing, halos ay isang mahalay na
pagcacatowa; isang binata'y nagtatawa, ibinubuhos ang alac sa m~ga
bulaclac, sa guitna n~g m~ga pagpupuri at sa m~ga tan~ging tawanan n~g
m~ga iba. At ¡ang matandang lalaki'y catulad n~g pagmumukha n~ga canyang
ama! ¡ang binata'y camukha niya at canyang pan~galan ang pan~galang
ipinan~gun~gusap na casabay ang tan~gis!

Ito ang nakikita n~g culang palad sa canyang harapan.

Nan~gamatay ang m~ga ilaw n~g catapat na bahay, huminto ang musica at
ang cain~gayan, n~guni't naririnig pa ni Ibarra ang cahapishapis na
sigaw n~g canyang ama, na hinahanap ang canyang anac sa canyang
catapusang horas.

Inihihip n~g catahimican ang canyang hungcag na hinin~ga sa Maynila, at
wari mandi'y natutulog ang lahat sa m~ga bisig n~g wala; naririn~gig na
nakikipaghalinhinan ang talaoc n~g manoc sa m~ga reloj n~g m~ga
campanario at sa mapanglaw na sigaw na "alerta" n~g nayayamot na
sundalong bantay; nagpapasimula n~g pagsun~gaw ang capirasong bowan;
wari n~ga'y nan~gagpapahin~galay na ang lahat; si Ibarra man ay
natutulog na ri't marahil ay napagal sa canyang malulungcot na m~ga
caisipan o sa paglalacbay.

N~guni't hindi tumutulog, nagpupuyat, ang batang franciscanong hindi pa
nalalaong nakita nating hindi cumikilos at hindi umiimic. Napapatong ang
sico sa palababahan n~g durun~gawan n~g canyang "celda" at salo n~g
palad n~g camay ang putlai't payat na mukha, canyang pinanonood sa
malayo ang isang bituing numiningning sa madilim na lan~git. Namutla at
nawala ang bituwin, nawala rin ang m~ga bahagyang sinag nang nagpapatay
na bowan; n~guni't hindi cumilos ang fraile sa canyang kinalalagyan:
niyao'y minamasdan niya, ang malayong abot n~g tin~ging napapawi sa ulap
n~g umaga sa dacong Bagumbayan, sa dacong dagat na nagugulaylay pa.


TALABABA:

 Espiritung nananahan sa alang alang.

 Alin man sa m~ga diosang nananahan sa tubig, sa m~ga gubat at sa
iba pa.

 Isang semidios o pan~galawang dios na ang calahati'y tao't
calahati'y cambing.

 Dios na lumilikha n~g lahat n~g bagay, anang m~ga gentil.

 Ang dalagang bukid.

 Elefante. Hindi malayong n~g caunaunaha'y nagcaroon n~g elefante
dito sa Filipinas, caya sa wica natin ay may sadyang tawag, gadya;
samantalang napagkikilalang dito'y talagang dating walang cabayo, caya
sa wica natin ay walang sariling pan~galan ang hayop na ito na di gaya
n~g aso, baboy, manoc at iba pa.

 Isang larawang cahoy, bato, tanso o kacal.

 Guinto pa panahong iyon ang salapi sa Filipinas.




=VI.=

=CAPITANG TIAGO=


_Sundin naman ang loob mo dito sa lupa_!


Samantalang natutulog o nag-aagahan ang ating m~ga guinoo'y si Capitang
Tiago ang ating pag-usapan. Cailan ma'y hindi tayo naguing panauhin
niya, wala n~ga tayong catuwiran o catungculang siya'y pawalang halaga
at huwag siyang pansinin, cahi't sa mahalagang capanahunan.

Palibhasa'y pandac, maliwanag ang culay, bilog ang catawan, at ang
mukha, salamat sa saganang taba, na alinsunod sa m~ga nalulugod sa
canya'y galing daw sa lan~git, at anang m~ga caaway niya'y galing daw sa
m~ga dukha, siya'y mukhang bata cay sa tunay niyang gulang: sino ma'y
maniniwalang tatatlompo't limang taon lamang siya. Taong banal ang
laguing anyo n~g canyang pagmumukha n~g panahong nangyayari ang
sinasaysay namin. Ang bao n~g canyang ulong bilog, maliit at
nalalaganapan n~g buhoc na casing itim n~g luyong, mahaba sa dacong
harapan at totoong maicli sa licuran; hindi nagbabago cailan man n~g
anyo ang canyang m~ga matang maliliit man ay di singkit na gaya n~g sa
insic, mahayap na hindi sapat ang canyang ilong, at cung hindi sana
puman~git ang canyang bibig, dahil sa napacalabis na pagmamascada niya
at pagn~gan~ga, na sinisimpan ang sapa sa isang pisn~gi, na siyang
nacasisira n~g pagcacatimbang n~g tabas n~g mukha, masasabi naming
totoong magaling ang canyang paniniwala at pagpapasampalatayang siya'y
magandang lalaki. Gayon mang napapacalabis ang canyang pananabaco't
pagn~gan~ga ay nananatiling mapuputi ang canyang m~ga sariling n~gipin,
at ang dalawang ipinahiram sa canya n~g dentista, sa halagang
tiglalabing dalawang piso ang bawa't isa.

Ipinalalagay na siya'y isa sa m~ga lalong m~ga mayayamang
"propietario" sa Binundoc, at isa sa lalong m~ga pan~gulong
"hacendero", dahil sa canyang m~ga lupa sa Capampan~gan at sa
Laguna n~g Bay, lalonglalo na sa bayan n~g San Diego, na doo'y itinataas
taon taon ang buwis n~g lupa. Ang San Diego ang lalong naiibigan niyang
bayan, dahil sa caligaligayang m~ga paliguan doon, sa balitang
sabun~gan, o sa m~ga hindi niya nalilimot na canyang naaalaala: doo'y
natitira siya n~g dalawang buwan sa bawa't isang taon, ang cadalian.

Maraming m~ga bahay si Capitang Tiago sa Santo Cristo, sa daang Anloague
at sa Rosario. Siya't isang insic ang may hawac n~g "contrata" n~g opio
at hindi n~ga cailan~gang sabihing sila'y nan~gagtutubo n~g lubhang
malaki. Siya ang nagpapacain sa m~ga bilanggo sa Bilibid at nagpapadala
n~g damo sa maraming m~ga pan~gulong bahay sa Maynila; dapat unawaing sa
pamamag-itan n~g "contrata." Casundo niya ang lahat n~g m~ga pinuno,
matalino, magaling makibagay at may pagcapan~gahas, pagca nauucol sa
pagsasamantala n~g m~ga pagca ilang n~g iba; siya ang tan~ging
pinan~gan~ganibang capan~gagaw n~g isang nagn~gan~galang Perez, tungcol
sa m~ga "arriendo" at m~ga "subasta" n~g m~ga sagutin o
pan~gan~gatungculang sa towi na'y ipinagcacatiwala n~g Gobierno n~g
Filipinas sa m~ga camay n~g m~ga "particular". Caya n~ga't n~g
panahong nangyayari ang m~ga bagay na ito, si Capitang Tiago'y isang
taong sumasaligaya; ang ligaya bagang macacamtan sa m~ga lupaing iyon
n~g isang taong maliit ang bao n~g ulo: siya'y mayaman, casundo n~g
Dios, n~g Gobierno at n~g m~ga tao.

Na siya'y casundo n~g Dios, ito'y isang bagay na hindi
mapag-aalinlan~ganan: halos masasabing marapat sampalatayanan: walang
cadahilanan upang macagalit n~g mabait na Dios, pagca magaling ang
calagayan sa lupa, pagca sa Dios ay hindi nakikipag-abot-usap cailan
man, at cailan ma'y hindi nagpapautang sa Dios n~g salapi. Cailan ma'y
hindi nakipag-usap sa Dios, sa pamamag-itan n~g m~ga pananalan~gin,
cahi't siya'y na sa lalong malalaking m~ga pagcaguipit; siya'y mayaman
at ang canyang salapi ang sa canya'y humahalili sa pananalan~gin. Sa
m~ga misa at sa m~ga "rogativa'y" lumalang ang Dios n~g m~ga
macapangyarihan at m~ga palalong m~ga sacerdote. Lumalang ang Dios, sa
canyang walang hanggang cabaitan, n~g m~ga dukha, sa iguiguinhawa n~g
m~ga mayayaman, m~ga dukhang sa halagang piso'y macapagdarasal n~g
cahi't labing anim na m~ga misterio at macababasa n~g lahat n~g m~ga
santong libro, hanggang sa "Biblia hebraica" cung daragdagan ang bayad.
Cung dahil sa isang malaking caguipita'y manacanacang kinacailan~gan ang
m~ga saclolo n~g calan~gitan at walang makita agad cahi't isang
candilang pula n~g insic, cung magcagayo'y nakikiusap na siya sa m~ga
santo at sa m~ga santang canyang pintacasi, at ipinan~gan~gaco sa canila
ang maraming bagay upang sila'y mapilitan at lubos mapapaniwalaang tunay
na magaling ang canyang m~ga han~gad. Datapuwa't ang totoong lalo niyang
pinan~gan~gacuan at guinaganapan n~g m~ga pan~gaco ay ang Virgen sa
Antipolong Nuestra Senora de la Paz y Buen Viaje; sapagca't sa ilang may
caliliitang m~ga santo'y hindi n~ga lubhang gumaganap at hindi rin
totoong nag-uugaling mahal ang taong iyon; ang cadalasa'y pagca kinamtan
na niya ang pinipita'y hindi na muling nagugunita ang m~ga santong iyon;
tunay n~ga't hindi na naman sila muling liniligalig niya, at cung
sacali't napapanaho'y talastas ni Capitang Tiagong sa calendario'y
maraming m~ga santong walang guinagawa sa lan~git marahil. Bucod sa
roo'y sinasapantaha niyang malaki ang capangyariha't lacas n~g Virgen de
Antipolo cay sa m~ga ibang Virgeng may dala mang bastong pilac, o m~ga
Nino Jesus na hubo't hubad o may pananamit, o m~ga escapulario, m~ga
cuintas o pamigkis na cuero ("correa"): marahil ang pinagmumulaan nito'y
ang pagca hindi mapalabiro ang Guinoong Babaeng iyon, mapagmahal sa
canyang pan~galan, caaway n~g "fotografia", ayon sa sacristan mayor
sa Antipolo, at saca, pagca siya'y nagagalit daw ay nan~gin~gitim na
cawan~gis n~g luyong, at nanggagaling naman sa ang ibang m~ga Virgen ay
may calambutan ang puso at mapagpaumanhin: talastas n~g may m~ga taong
iniibig pa ang isang haring "absoluto" cay sa isang haring
"constitucional", cung hindi nariyan si Luis Catorce at si
Luis Diez y Seis, si Felipe Segundo at si Amadeo Primero.
Sa cadahilanan ding ito marahil caya may nakikitang m~ga insic na di
binyagan at sampong m~ga castilang lumalacad n~g paluhod sa balitang
sambahan; at ang hindi lamang napag-uusisa pa'y ang cung bakit
nan~gagtatanan ang m~ga curang dala ang salapi n~g casindacsindac na
Larawan, napasa sa America at pagdating doo'y napacacasal.

Ang pintuang iyan n~g salas, na natatacpan n~g isang tabing na sutla ay
siyang daang patun~go sa isang maliit na capilla o panalan~ginang di
dapat mawala sa alin mang bahay n~g filipino: naririyan ang m~ga "dios
lar" ni capitan Tiago, at sinasabi naming m~ga "dios lar," sa
pagca't lalong minamagaling n~g guinoong ito ang "politeismo" cay
sa "monoteismo" na cailan ma'y hindi niya naabot n~g pag-iisip.
Doo'y may napapanood na m~ga larawan n~g "Sacra Familia" na pawang
garing mula, sa ulo hangang dibdib, at gayon din ang m~ga dacong dulo
n~g m~ga camay at paa, cristal ang m~ga mata, mahahaba ang m~ga pilic
mata at culot at culay guinto ang m~ga buhoc, magagandang yari n~g
escultura sa Santa Cruz. M~ga cuadrong pintado n~g oleo n~g m~ga
artistang taga Paco at taga Ermita, na ang naroroo'y ang m~ga
pagpapasakit sa m~ga santo, ang m~ga himala n~g Virgen at iba pa; si
Santa Luciang nacatitig sa lan~git, at hawac ang isang pinggang
kinalalagyan n~g dalawa pang matang may m~ga pilic-mata at may m~ga
kilay, na catulad n~g napapanood na nacapinta sa "triangulo" n~g
Trinidad o sa m~ga "sarcofago egipcio"; si San Pascual Baylon, San
Antonio de Padua, na may habitong guingon at pinagmamasdang tumatan~gis
ang isang Nino Jesus, na may damit Capitan General, may tricornio,
may sable at may m~ga botang tulad sa sayaw n~g m~ga musmos na bata sa
Madrid: sa ganang cay Capitan Tiago, ang cahulugan n~g gayong anyo'y
cahi't idagdag n~g Dios sa canyang capangyarihan ang capangyarihan n~g
isang Capitang General sa Filipinas, ay paglalaruan din siya n~g m~ga
franciscano, na catulad n~g paglalaro sa isang "muneca" o larauang
taotauhan. Napapanood din doon ang isang San Antonio Abad, na may isang
baboy sa tabi, at ang isip n~g carapatdapat na Capitan, ang baboy na
iyo'y macapaghihimalang gaya rin ni San Antonio, at sa ganitong
cadahilana'y hindi siya, nan~gan~gahas tumawag sa hayop na iyon n~g
"baboy" cung di "alaga n~g santo senor San Antonio;" isang San Francisco
de Asis na may pitong pacpac at may habitong culay cafe, na nacapatong
sa ibabaw n~g isang San Vicente, na wala cung di dadalawang pacpac,
n~guni't may dala namang isang cornetin; isang San Pedro Martir na biyac
ang ulo, at tan~gan n~g isang di binyagang nacaluhod ang isang talibong
n~g tulisan, na na sa tabi n~g isang San Pedro na pinuputol ang tain~ga
n~g isang moro, na marahil ay si Malco, na nan~gan~gatlabi at
napapahindic sa sakit, samantalang tumatalaoc at namamayagpag ang
sasabun~ging nacatuntong sa isang haliguing "dorico", at sa bagay
na ito'y inaacala ni Capitang Tiago, na nacararating sa paguiguing santo
ang tumaga at gayon din ang mataga. ¿Sino ang macabibilang sa hucbong
iyon n~g m~ga larawan at macapagsasaysay n~g m~ga canicanyang tun~go't
m~ga cagalin~gang doo'y natitipon?!Hindi n~ga magcacasiyang masabi sa
isang capitulo lamang! Gayon ma'y sasabihin din namin ang isang
magandang San Miguel, na cahoy na dinorado at pinintahan, halos isang
metro ang taas: nan~gan~gatabi ang arcangel, nanglilisic ang m~ga mata,
cunot ang noo at culay rosa ang m~ga pisn~gi; nacasuot sa caliwang camay
ang isang calasag griego, at iniyayamba n~g canan ang isang kris
joloano, at handang sumugat sa namimintacasi o sa lumapit sa canya, ayon
sa nahihiwatigan sa canyang acma at pagtin~ging hindi ang tun~go'y sa
demoniong may buntot at may m~ga sun~gay na ikinacagat ang canyang m~ga
pan~gil sa binting dalaga n~g arcangel. Hindi lumalapit sa canya cailan
man si Capitang Tiago, sa tacot na baca maghimala. ¿Mamacailan bagang
gumalaw na parang buhay ang hindi lamang iisang larawan, cahi't anong
pagcapan~gitpan~git ang pagcacagawang gaya n~g m~ga nanggagaling sa m~ga
carpinteria sa Paete, at n~g man~gahiya at magcamit caparusahan ang m~ga
macasalanang hindi nananampalataya? Casabihang may isang Cristo raw sa
Espana, na nang siya'y tawaguing sacsi n~g m~ga nan~gaco sa pagsinta,
siya'y sumang-ayo't nagpatotoo, sa pamamag-itan n~g minsang pagtan~go
n~g ulo sa harap n~g hucom; may isang Cristo namang tinanggal sa
pagcapaco ang canang camay upang yacapin si Santa Lutgarda; at ¿ano?
hindi ba nababasa ni Capitang Tiago sa isang maliit na librong hindi pa
nalalaong inilalathala, tungcol sa isang pagsesermong guinawa sa
pamamag-itan n~g tinan~gotan~go at kinumpascumpas n~g isang larawan ni
Santo Domingo sa Soriano? Walang sinabing ano man lamang salita ang
santo; n~guni't naacala o inacala n~g sumulat n~g librito, na ang sinabi
ni Santo Domingo sa canyang m~ga tinan~gotan~go at kinumpascumpas ay
ipinagbibigay alam ang pagcatapos n~g santinacpan ¿Hindi ba
sinasabi namang malaki ang pamamaga n~g isang pisn~gi cay sa cabila n~g
Virgen de Luta n~g bayan n~g Lipa at capol n~g putic ang m~ga laylayan
n~g canyang pananamit? ¿Hindi ba ito'y lubos na pagpapatotoong ang m~ga
mahal na larawa'y nagpapasial din nama't hindi man lamang itinataas ang
canilang pananamit, at sinasactan din naman sila n~g bagang, na cung
magcabihira'y tayo ang dahil? ¿Hindi ba namasdan n~g canyang sariling
matang maliliit ang lahat n~g m~ga Cristo sa sermon n~g "Siete
Palabra" na gumagalaw ang ulo at tumatan~gong macaitlo, na siyang
nacaaakit sa pagtan~gis at sa m~ga pagsigaw n~g lahat n~g m~ga babae at
n~g m~ga calolowang mahabaguing talagang m~ga taga lan~git? ¿Ano pa?
Napanood din naman naming ipinakikita n~g pari sa m~ga nakikinig n~g
sermon sa canya sa oras n~g pagpapanaog sa Cruz cay Cristo ang isang
panyong puno n~g dugo, at cami sana'y tatan~gis na sa malaking pagcaawa,
cung di lamang sinabi sa amin n~g sacristan, sa casaliwang palad n~g
aming calolowa, na iyon daw ay biro lamang: ang dugong iyon-anya-ay sa
inahing manoc, na pagdaca'y inihaw at kinain, baga ma't Viernes Santo
... at ang sacristan ay mataba. Si Capitang Tiago n~ga, palibhasa'y
taong matalino at banal, ay nag-iin~gat na huwag lumapit sa Kris ni San
Miguel. ¡Lumayo tayo sa m~ga pan~ganib! ang sinasabi niya sa canyang
sarili nalalaman co n~g isang arcangel; ¡n~guni't hindi, wala acong
tiwala! ¡wala acong tiwala!

Hindi dumaraan ang isang taong hindi siya nakikidalo sa pagpasa
Antipolong malaki ang nagugugol, na ang dala'y isang orquesta: cung
naroroon na'y pinagcacagulan niya ang dalawa sa lubhang maraming m~ga
misa de graciang guinagawa sa boong tatlong siyam, at sa m~ga ibang araw
na hindi guinagawa ang pagsisiyam, at naliligo pagcatapos sa bantog na
"batis" o bucal, na ayon sa pinasasampalatayana'y naligo roon ang mahal
na larawan. Nakikita pa n~g m~ga mapamintacasing tao ang m~ga bacas n~g
m~ga paa at ang hilahis n~g buhoc n~g Virgen de la Paz sa matigas na
bato, n~g pigain niya ang m~ga buhoc na iyon, ano pa't walang pinagibhan
sa alin mang babaeng gumagamit n~g lan~gis n~g niyog, at para manding
patalim ang canyang m~ga buhoc, o cung dili caya'y diamante at walang
pinag-ibhan sa may sanlibong tonelada ang bigat. Ibig sana naming
ihaplit n~g cagulatgulat na larawan ang canyang mahal na buhoc sa m~ga
mata n~g m~ga taong mapamintacasing ito, at canyang tuntun~gan ang
canilang dila o ulo. Doon sa tabi rin n~g bucal na iyon ay dapat cumain
si Capitang Tiago n~g inihaw na lechon, dalag na sinigang sa m~ga dahon
n~g alibangbang, at iba pang m~ga lutong humiguit cumulang ang sarap.
Mahiguithiguit sa apat na raang piso ang nagugugol sa canya sa dalawang
misang iyon, datapuwa't maipalalagay na mura, cung pag-iisip-isipin ang
capurihang tinatamo n~g Ina n~g Dios sa m~ga ruedang apoy, sa m~ga
cohete, sa m~ga "berso," at cung babalacbalakin ang pakinabang na
kinakamtan sa boong isang taon dahil sa m~ga misang ito.

N~guni't hindi lamang sa Antipolo guinagawa niya ang canyang main~gay na
pamimintacasi. Sa Binundoc, sa Capampan~gan at sa bayan n~g San Diego:
pagca magsasabong n~g manoc na may malalaking pustahan, nagpapadala siya
sa cura n~g m~ga salaping guintong ucol sa m~ga misang sa canya'y
magpapala, at tulad sa m~ga romanong nan~gagtatanong muna sa canilang
m~ga "augur" bago makipaghamoc, na pinacacaing magaling ang
canilang m~ga sisiw na iguinagalang; pinagtatanun~gan din ni Capitang
Tiago ang canyang sariling m~ga "augur"; n~guni't taglay ang m~ga
pagbabagong hatol n~g m~ga panahon at n~g m~ga bagong catotohanan.
Pinagmamasdan niya ang nin~gas n~g m~ga candila, ang usoc n~g incienso,
ang voces n~g sacerdote at iba pa, at sa lahat n~g bagay pinagsisicapan
niyang mahiwatigan ang canyang maguiguing palad. Pinaniniwalaang
bihirang matalo si Capitang Tiago sa m~ga pakikipagpustahan, at ang
canyang manacanacang pagcatalo'y nagmumula sa m~ga cadahilanang ang
nagmisa'y namamalat, cacaunti ang m~ga ilaw, masebo ang m~ga
"cirio", o napahalo caya ang isang achoy sa m~ga salaping
ipinagpamisa, at iba pa: ipinaaninaw sa canya n~g celadon n~g isang
Cofradia, na ang gayong pagcapalihis n~g palad ay m~ga pagtikim lamang
sa canya n~g Lan~git, at n~g lalong mapapagtibay siya sa canyang
pananampalataya at pimimintacasi. Kinalulugdan n~g m~ga cura,
iguinagalang n~g m~ga sacristan, sinusuyo n~g magcacandilang insic at
n~g m~ga castillero, si Capitang Tiago'y lumiligaya sa religion dito sa
lupa, at sinasabi n~g m~ga matataas at banal na m~ga taong sa lan~git
man daw ay malaki rin ang lacas n~g canyang capangyarihan.

Na siya'y casundo n~g Gobierno, ang baga'y na ito'y hindi dapat pag
alinlan~ganan, baga man tila mandin may cahirapang ito'y mangyari.
Walang cayang umisip n~g ano mang bagong bagay, nagagalac na sa canyang
casalucuyang pamumuhay, cailan ma'y laguing laang tumalima sa
catapustapusang Oficial quinto sa lahat n~g m~ga oficina, maghandog n~g
m~ga hitang jamon, m~ga capon, m~ga pavo, m~ga bun~gang cahoy at
halamang galing sa Sunsong sa alin mang panahon n~g isang taon. Cung
naririn~gig niyang sinasabing masasama ang m~ga tunay na lahing
filipino, siyang hindi nagpapalagay sa sariling di siya dalisay na
tagalog, nakikipintas siya at lalo pa manding masama ang canyang
guinagawang pagpula; sacali't ang pinipintasa'y ang m~ga mestizong insic
o mestizong castila, siya nama'y nakikipintas, marahil sa pagca't
inaacala na niyang siya'y dalisay na "ibero": siya ang unaunang
pumupuri sa lahat n~g m~ga pagpapabuwis, lalo't cung sa licuran nito'y
naaamo'y niyang may "contrata" o isang "arriendo." Lagui n~g may handa
siyang m~ga orquesta upang bumati at tumapat sa canino mang m~ga
gobernador, m~ga alcalde, m~ga fiscal, at iba pa, sa canilang m~ga
caarawan n~g santong calagyo, caarawan n~g capan~ganacan, pan~gan~ganac
o pagcamatay n~g isang camag-anac, sa maicling salita'y ang ano mang
pagbabagong lacad n~g pamumuhay na caraniwan. Nagpapagawa n~g m~ga
tulang pangpuri sa m~ga taong sinabi na, n~g m~ga himnong ipinagdiriwang
ang "mabait at mairog na Gobernador; matapang at mapagsicap na Alcalde,
na pinaghahandaan sa lan~git n~g palma n~g m~ga banal" (o palmeta) at
iba't iba pang m~ga bagay.

Naguing Gobernadorcillo siya n~g "gremio" n~g m~ga "mestizong sangley",
baga man maraming nagsitutol, sa pagca't hindi siya nila ipinalalagay na
mestizong insic. Sa dalawang taong canyang pan~gan~gapita'y nacasira
siya n~g sampong frac, sampong sombrerong de copa at anim na baston: ang
frac at sombrero de copa'y sa Ayuntamiento, sa Malacanyang at sa
cuartel; ang sombrero de copa at ang frac ay sa sabun~gan, sa pamilihan,
sa m~ga procesion, sa m~ga tindahan n~g m~ga insic, at sa ilalim n~g
sombrero at sa loob n~g frac ay si Capitang Tiagong nagpapawis at
nag-eesgrima n~g bastong may borlas, na nag uutos, naghuhusay at
guinugulo ang lahat, taglay ang isang cahan~gahan~gang casipagan at
isang pagcamatimtimang lalo pa manding cahan~gahan~ga. Caya n~ga't
ipinalalagay n~g m~ga punong macapangyarihang siya'y isang magaling na
tao, cagandagandahan ang puso, payapa, mapagpacumbaba, masunurin,
mapagpakitang loob, na hindi bumabasa n~g ano mang libro o periodicong
galing sa Espana, baga man magaling mag-wicang castila; ang tin~gin sa
canya, nila'y tulad sa pagmamasid n~g isang abang estudiante sa gasgas
na tacon n~g canyang luma n~g zapato, pakiling dahil sa anyo n~g canyang
paglacad: Naguiguing catotohanan, sa calagayan niya, ang casabihan n~g
m~ga cristianong "beati pauperis spiritu" at ang caraniwang
casabihang "beati possidentes", at mangyayaring maipatungcol sa
canya yaong m~ga sabing griego na anang iba'y mali ang pagcacahulog sa
wicang castila: "¡Gloria a Dios en las alturas y paz a los hombres de
buena voluntad"! sa pagca't ayon sa makikita natin sa m~ga susunod
dito, hindi casucatang magcaroon ang tao n~g magandang calooban upang
sumapayapa. Ang m~ga di gumagalang sa religio'y ipinalalagay siyang
haling; ipinalalagay siya n~g m~ga dukhang walang awa, tampalasan,
mapagsamantala n~g cahirapan n~g capuwa, at ipinalalagay naman n~g m~ga
mabababa sa canyang siya'y totoong malabis umalipin at mapagpahirap. At
¿ang m~ga babae? ¡Ah, ang m~ga babae! Umaalin~gawn~gaw n~g di cawasa ang
m~ga paratang, na naririnig sa m~ga mahihirap na m~ga bahay na pawid, at
pinagsasabihang may naririnig daw na m~ga taghoy, m~ga hagulhol, na
manacanacang may casamang m~ga uha n~g isang bagong caaanac. Hindi
lamang iisang dalaga ang itinuturo n~g daliring mapagsapantaha n~g m~ga
namamayan: malamlam ang mata at looy na ang dibdib n~g gayong dalaga.
N~guni't hindi nacababagabag n~g canyang pagtulog ang lahat n~g ito;
hindi nacaliligalig n~g canyang catahimican ang sino mang dalaga; isang
matandang babae ang siyang nacapagpapahirap n~g canyang loob, isang
matandang babaeng nakikipagtaasan sa canya n~g pamimintacasi na naguing
dapat magtamo sa maraming cura n~g lalong malalaking pagpupuri at
pagpapaunlac cay sa m~ga kinamtan niya n~g panahong siya'y guinagaling.
May banal na pag-uunahang ikinagagaling n~g Iglesia si Capitang Tiago at
saca ang babaeng baong itong pagmamanahan n~g m~ga capatid at n~g m~ga
pamangkin, tulad naman sa pag-aagawan n~g m~ga vapor sa Capangpan~gang
pinakikinaban~gan n~g m~ga taong bayan. ¿Naghandog si Capitang Tiago sa
isang Virgeng alin man n~g isang bastong pilac na may m~ga esmeralda at
m~ga topacio? Cung gayo'y pagdaca'y nagpapagawa naman si Dona Patrocinio
sa platerong si Gaudinez n~g isang bastong guinto na may m~ga brillante.
¿Na nagtayo si Capitang Tiago n~g isang arcong may dalawang mukha, may
balot na damit na pinabintogbintog, may m~ga salamin, m~ga globong
cristal, m~ga lampara at m~ga arana, handog sa procesion nang naval?
Cung gayo'y magpapatayo naman si Dona Patrocinio n~g isang arcong may
apat na mukha, mataas n~g dalawang vara sa arco ni Capitang Tiago at
lalong marami ang m~ga bitin at iba pang sarisaring m~ga pamuti. Pagca
nagcagayo'y guinagamit naman ni Capitang Tiago ang canyang lalong
nagagawang magaling, ang bagay na canyang ikinatatan~gi: ang m~ga misang
may m~ga bomba't iba pang pangpasayang guinagamitan n~g polvora, at
pagnangyari ito'y kinacagat ni Dona Patrocinio n~g canyang m~ga
n~gidn~gid ang canyang labi, sa pagca't palibhasa'y totoong mayamutin ay
hindi niya matiis ang "repique" n~g m~ga campana, at lalo n~g
kinalulupitan niya ang ugong n~g m~ga putucan. Samantalang si Capitang
Tiago'y n~gumin~giti ay nag-iisip naman si Dona Patrocinio n~g pagganti,
at pinagbabayaran niya n~g salapi n~g m~ga iba ang lalong magagaling na
magsermong hirang sa limang m~ga capisanan n~g m~ga fraile sa Maynila,
ang lalong m~ga balitang m~ga canonigo sa Catedral, at sampo n~g m~ga
Paulista, at n~g man~gag sermon sa m~ga dakilang araw tungcol sa m~ga
saysayin sa Teologia, na lubhang malalalim sa m~ga macasalanang
walang nalalaman cung di wicang tinda lamang. Namasid n~g m~ga cacampi
ni Capitang Tiago, na si Dona Patrocinio'y nacacatulog samantalang
nagsesermon, at sinasagot naman sila n~g m~ga cacampi ni Dona
Patrocinio, na ang sermo'y bayad na, at sa ganang canya'y ang pagbabayad
ang siyang lalong mahalaga. Sa catapustapusa'y lubos na iguinupo si
Capitang Tiago ni Dona Patrocinio, na naghandog sa isang simbahan n~g
tatlong andas na pilac, na dinorado, na ang bawa't isa'y pinagcagugulan
niya n~g mahiguit na tatlong libong piso. Hinihintay ni Capitang Tiago
na bawa't araw ay titiguil n~g paghin~ga ang matandang babaeng ito, o
matatalo caya ang lima o anim na usapin sa paglilincod lamang sa Dios;
ang casamaang palad ay ipinagcasanggalang ang m~ga usaping iyon n~g
lalong magagaling na abogado sa Real Audiencia, at tungcol sa canyang
buhay, walang sucat na mapanghawacan sa canya ang sakit, ang cawan~gis
niya'y cawad na patalim, marahil n~g may mapanghinularan ang m~ga
calolowa, at cumacapit dito sa bayan n~g luhang gaya n~g mahigpit na
pagcapit n~g galis sa balat n~g tao. Umaasa ang m~ga cacampi ni Dona
Patrociniong pagcamatay nito'y maguiguing "canonizada", at si
Capitang Tiago ma'y sasamba sa canya sa m~ga altar, bagay na
sinasang-ayunan ni Capitang Tiago at canyang ipinan~gan~gaco, mamatay
lamang agad.

Gayon n~ga ang calagayan ni Capitang Tiago n~g panahong iyon. Tungcol sa
panahong nacaraa'y siya'y bugtong na anac n~g isang mag-aasucal sa
Malabong mayaman din naman ang pagcabuhay, n~guni't napacaramot, na ano
pa't hindi nagcagugol n~g isang cuarta man lamang sa pagpapaaral sa
canyang anac, caya't naguing alila si Santiaguillo n~g isang mabait na
dominico na pinagsicapang ituro ang lahat n~g maituturo at nalalaman
niya. N~g magtatamo na si Santiago n~g caligayahang siya'y tawaguing
"logico", sa macatuwid baga'y n~g siya'y mag-aaral na n~g "Logica",
ang pagcamatay n~g sa canya'y nagtatangkilic, na sinundan n~g pagcamatay
n~g canyang ama, ang siyang nagbigay wacas n~g canyang m~ga pag-aaral,
at n~g magcagayo'y napilitang siyang man~gasiwa sa paghahanap-buhay.
Nag-asawa siya sa isang magandang dalagang taga Santa Cruz, na siyang
tumulong sa canya sa pagyaman, at siyang sa canya'y nagbigay n~g
pagcaguinoo. Hindi nagcasiya si Dona Pia Alba sa pamimili n~g azucal,
cafe at tina: ninais niyang magtanim at umani, at bumili ang dalawang
bagong casal n~g m~ga lupa sa San Diego, at mula niyao'y naguing
caibigan na siya ni pari Damaso at ni Don Rafael Ibarra, na siyang
lalong mayamang mamumuhunan sa bayan.

Naguiguing isang gawang dapat sisihin ang malabis nilang pag-susumakit
sa pagpaparami n~g cayamanan, dahil sa sila'y hindi nagcacaanac, mula
n~g sila'y macasal na may anim na taon na, at gayon ma'y matuwid, mataba
at timbang na timbang ang pan~gan~gatawan ni Dona Pia. Nawalang
cabuluhan ang canyang m~ga pagsisiyam, o "novenario," ang canyang
pagdalaw sa Virgeng Caysasay sa Taal, sa hatol n~g m~ga mapamintacasi;
ang pagbibigay niya, n~g m~ga limos, ang pagsasayaw niya sa procesion
n~g Virgeng Turumba, sa Pakil, sa guitna n~g mainit na araw n~g Mayo.
Nawal-ang cabuluhang lahat, hanggang sa siya'y hinatulan ni pari
Damasong pumaroon sa Obando, at pagdating doo'y sumayaw sa fiesta ni San
Pascual Baylon, at humin~gi n~g isang anac. Talastas na nating sa
Obando'y may tatlong nagcacaloob n~g m~ga anac na lalaki at n~g m~ga
anac na babae; ang ibiguin: Nuestra Senora de Salambaw, Santa Clara at
San Pascual. Salamat sa hatol na ito'y nagdalang tao si Dona Pia ...
¡ay! tulad sa man~gin~gisdang sinasabi ni Shakespeare sa Macbeth, na
tumiguil n~g pag-aawit n~g siya'y macasumpong n~g isang cayamanan;
pumanaw cay Dona Pia ang catowaan, namanglaw n~g di ano lamang at hindi
na nakita nino mang n~gumiti. ¡Talagang ganyan ang m~ga naglilihi ang
sinasabi n~g lahat, sampo ni Capitang Tiago. Isang lagnat na dumapo sa
canya pagcapan~ganac (fiebre puerperal) ang siyang nagbigay wacas sa
canyang m~ga calungcutan, na ano pa't naiwan niyang ulila ang isang
magandang sanggol na babae, na inanac sa binyag ni Fr. Damaso rin; at sa
pagca't hindi ipinagcaloob ni San Pascual ang batang lalaking sa canya'y
hinihin~gi, pinan~galanan ang sanggol n~g Maria Clara, sa pagbibigay
unlac sa Virgen de Salambaw at cay Santa Clara, at pinarusahan ang may
dalisay na capurihang si San Pascual Baylon, sa hindi pagbangguit n~g
canyang pan~galan.

Lumaki ang sanggol na babae sa m~ga pag-aalaga ni tia Isabel, ang
matandang babaeng iyong tulad sa fraile ang pakikipagcapuwa tao na
nakita natin sa pasimula nito.

Hindi taglay ni Maria Clara ang maliliit na m~ga mata, n~g canyang ama:
gaya rin n~g canyang inang malalaki ang m~ga mata, maiitim, nalililiman
n~g mahahabang m~ga pilic-mata, masasaya at caayaaya pagca naglalaro;
malulungcot, hindi mapagcuro at anyong naggugunamgunam pagca hindi
n~gumin~giti. Nang sanggol pa siya'y culot ang canyang buhac at halos
culay guinto; ang ilong niyang maganda ang hayap ay hindi totong
matan~gos at hindi naman sapat; ang bibig ay nagpapaalaala sa maliliit
at calugodlugod na bibig n~g canyang ina, taglay ang m~ga catowatowang
biloy sa m~ga pisn~gi; ang balat niya'y casing nipis n~g pang-ibabaw na
balat n~g sibuyas at maputing culay bulac, anang m~ga nahihibang na m~ga
camag-anac, na canilang nakikita ang bacas n~g pagca si Capitang Tiago
ang ama, sa maliliit at magandang pagcacaanyo n~g m~ga tain~ga ni Maria
Clara.

Ipinalalagay ni tia Isabel na caya may pagca mukhang europeo si Maria
Clara'y dahil sa paglilihi ni Dona Pia; natatandaang madalas nakita
niyang ito'y tumatan~gis sa harapan ni San Antonio, n~g m~ga unang buwan
n~g canyang pagbubuntis; gayon din ang isipan n~g isang pinsang babae ni
Capitang Tiago, ang pinagcacaibhan lamang ay ang paghirang n~g santo: sa
ganang canya'y naglihi sa Virgen o cay San Miguel. Isang balitang
filosofong pinsan ni Capitang Tinong, at nasasaulo ang "Amat" ,
hinahanap ang caliwanagan n~g gayong bagay sa ikinapangyayari sa
calagayan n~g tao n~g m~ga "planeta".

Lumaki si Maria Clarang pinacaiirog n~g lahat, sa guitna n~g m~ga n~giti
at pagsinta. Ang m~ga fraile ma'y linalaro siya pagca isinasama sa m~ga
procesiong puti ang pananamit, nalalala sa canyang malago at culot na
buhoc ang m~ga sampaga at m~ga azucena, may dalawang maliliit na pacpac
na pilac at guintong nacacabit sa licuran n~g canyang pananamit, at may
tan~gang dalawang calapating puting may m~ga taling cintas na azul. At
saca siya'y totoong masaya, may m~ga pananalitang musmos na
calugodlugod, na si Capitang Tiago, sa cahiban~gan n~g pag-ibig, ay
walang guinagawa cung di pacapurihin ang m~ga santo sa Obando at ihatol
sa lahat na sila'y umadhica n~g magagandang escultura nila.

Sa m~ga lupaing na sa dacong ilaya n~g daigdig, pagdating n~g batang
babae sa labing tatlo o labing apat na taon ay dinaratnan na n~g sa
panahon, tulad sa buco cung gabi na kinabucasa'y bulaclac na. Sa
calagayang iyang pagbabagong anyo, puspos n~g m~ga talinghaga at n~g
pagcamaramdamin ang puso, pumasoc si Maria Clara, sa pagsunod sa m~ga
hatol n~g cura sa Binundoc, sa beaterio n~g Santa Catalina upang
tumanggap sa m~ga monja n~g m~ga turong banal. Tumatan~gis si Maria
Clarang nag-paalam cay pari Damaso at sa tan~ging catotong canyang
calaro-laro buhat sa camusmusan, cay Crisotomo Ibarra, na pagcatapos ay
napa sa Europa naman. Doon sa conventong iyong sacali't nakikipanayam sa
mundo'y sa pamamag-itan n~g m~ga rejang lambal, at sa ilalim pa n~g
pagbabantay n~g "Madre-Escucha", natira si Maria Clarang pitong taon.
Taglay n~g bawa't isa ang canicanicalang inaacalang icagagaling n~g
sariling pagcabuhay, at sa canilang pagcahiwatig n~g hilig n~g isa sa
isa n~g m~ga bata, pinagcayarian ni Don Rafael at ni Capitang Tiago, ang
pagpapacasal sa canilang m~ga anac, at sila'y nan~gagtatag n~g samahan.
Ang pangyayaring itong guinawa n~g macaraan ang ilang taon buhat n~g
umalis si Ibarra'y ipinagdiwang n~g dalawang pusong na sa magcabilang
dulo n~g daigdig at na sa iba't ibang calagayang totoo.


TALABABA:

 Ang may pag aaring bahay o lupa.

 Ang may malalaking lupa.

 Ang walang catungculang bigay n~g Gobierno.

 Ang arte n~g paggawa n~g larawan sa pamamag-itan n~g m~ga
casangcapang guinagamit sa bagay na ito. Natuclasan ang "fotografia" ni
Niepce n~g 1814 at pinagbuti ni Daguerre n~g 1839. Nagcamit si Mr.
Talbot n~g 1841 n~g "privilegio" n~g ucol sa fotografia sa papel
sensible.

 Ang haring nacagagawa at nacapag-uutos n~g bawa't maibigan, sa
macatowid ay walang nacahahadlang na sino man sa canyang calooban.

 Tinatawag na haring "constitucional" ang hindi nacapag-uutos n~g
bawa't maibigan cung di ang ipinakikilala n~g Bayang canyang calooban sa
pamamag-itan n~g canyang m~ga kinacatawang bumubuo n~g Asemblea o
Congreso, Senado at Consejo n~g m~ga Ministro.

 Si Luis Catorce ay haring "absoluto" sa Francia; ipinan~ganac n~g
taong 1643 at namatay n~g 1715. Siya'y iguinalang at minahal n~g m~ga
frances.

 Si Luis Diez y Seis ay haring "Constitucional," sa macatowid ay
haring hindi siya ang nacapangyayari cung di ang guinagawa niya't
ipinag-uutos ay ang ipinagagawa't ipinag-uutos n~g m~ga kinacatawan n~g
m~ga taong bayan; naghari sa Francia mula n~g 1774 hanggang 1798.
Pinugutan siya n~g ulo, sampo n~g canyang asawang si Maria Antonieta n~g
m~ga revolucionario.

 Si Felipe Segundo ay anac n~g haring Carlos Quinto, at haring
"absoluto" sa Espana. Guinagawa ni Felipe Segundo bawa't maibigan; sa
calooban niya'y walang nacasasansala. Halos di mabilang ang ipinapatay
at pinahirapan n~g haring ito sa pamamag-itan n~g Inquisicion at iba pa.
Sa m~ga guinawa ni Felipe Segundo nagpasimula ang pagguho n~g halos di
maulatang capangyarihan n~g Espana at n~g halos di macayang isiping
calakhan n~g nasasacop n~g cahariang ito. Gayon ma'y maraming m~ga
castila at lalonglalo na ang m~ga fraile na umiibig n~g di cawasa sa
haring "absolutong" ito. P.H.P.

 Si Amadeo "Primero" ay haring "constitucional" sa Espana buhat sa
1870 hanggang sa 1873. Ang haring ito'y mabait, matalino at bayani.
Lubos na umiibig sa canyang pinaghaharian; n~guni't hindi siya iniibig,
at n~g mahalata niya ito'y nagbitaw siya n~g canyang tungcol, at ang
pagbibitaw niyang ito'y siyang naguing dahil n~g pagtatag n~g Republica
n~g Espana (11 n~g Febrero n~g 1873). P.H.P.

 Ang bawa't isa sa m~ga dios n~g bahay.

 Ang palatuntunan n~g m~ga sumasampalataya sa maraming Dios. Sa
m~ga taong gaya ni Capitan Tiago'y maiuucol lamang itong tula ni
Lucrecio: "Primus in orbe deus fecit timor;" ang tacot ang siyang
pinanggalin~gan n~g m~ga dios. P.H.P.

 Palatuntunang walang kinikilala cung di isang Dios lamang. P.H.P.

 Si Jesus, si Maria at si Josef.

 Libin~gan n~g m~ga taga Egipto.

 Sombrerong may tatlong dulo.

 Isa sa m~ga anyo (orden) n~g arquitectura.

 Loobin nawa n~g Dios na matuloy ang hulang ito sa sumulat n~g
maliit na libro at sa ating lahat na sa canya'y naniniwala J.R.

 Pitong wica; datapowa't hindi sinasabi n~g catagalugang "pitong
wica" cung di "Siete Palabras."

Hindi nagcacaisa ang m~ga Evangelista tungcol sa m~ga sinabi ni Jesus
n~g siya'y napapaco na sa Cruz:

I. Sinasabi ni San Mateo sa cap. 27, versiculo 46 n~g canyang Evangelio
at ni San Marcos sa capitulo 15, versiculo 34 n~g canyang Evangelio, na
ito raw lamang ang sinaysay ni Jesus, n~g malapit na ang hora n~g
"nona" ani San Mateo n~g hora n~g "nona" ani San Marcos: _Dios co,
¿bakit aco'y pinabayaan mo?_

II. Sinasabi naman ni San Lucas sa m~ga versiculong 34, 43 at 47, n~g
capitulo 23 n~g canyang Evangelio, na ito raw ang m~ga sinaysay ni Jesus
n~g napapaco na siya sa Cruz;

1. _Ama, patawarin mo sila; hindi nalalaman ang canilang guinagawa._

2. _Ang catotohana'y sinasabi co sa iyo, n~gayo'y cacasamahin cata sa
Paraiso,_ na bilang casagutan niya sa isa sa dalawang magnanacaw (na
hindi sinasabi sa m~ga Evangelio cung ano ang m~ga pan~galan) na
nacapacong gaya rin niya, na sa canya'y nagsalita n~g ganito:
"Alalahanin mo aco cung icaw ay na sa iyong caharian na."

3. _Ama co, sa m~ga camay mo'y ipinagtatagubilin co ang aking calolowa._

III. At sinabi ni San Juan sa capitulo 19, m~ga versiculo 26, 27, 28 at
30 n~g canyang Evangelio, na ito raw m~ga wicang ito ang sinabi ni Jesus
sa canyang pagca-paco sa Cruz.

1. At sa pagca't nakita ni Jesus ang ina at ang alagad na canyang
sinisintang naroroon, sinabi sa canyang ina: _Babae, nariyan ang iyong
anac._

2. Sinabi pagcatapos sa alagad: _Nariyan ang iyong ina._

3. _Nauuhaw aco._

4. _Natapos na._

Pinagsamasama n~g Iglesia Catolica Apostolica Romana ang m~ga sinabing
iyan at siyang n~ginan~galanang _"Siete Palabras._" P.H.P.

 Ang Sacerdote sa Roma na n~g una'y humuhula n~g m~ga mangyayari sa
panahong darating, sa pamamag-itan n~g pagmamasid n~g paglipad at
paghuni n~g m~ga ibon.

 Ang candilang malaki at mahaba.

 Ang taga Iberia. Ang Iberia'y ang magcanugnog na lupang
kinalalagyan n~g Espana at Portugal.

 Mapapalad ang m~ga may espiritung dukha

 Lumiligaya ang nacacacaya sa buhay.

 _Lumualhati sa Dios sa caitaasan at capayapaan sa m~ga taong may
mabuting calooban._ Alinsunod cay Don Lazaro Bardon, catedratico sa
Universidad Central sa Madrid, Espana, ay ganito raw sa wicang castila
ang tunay na cahulugan: _Gloria a Dios en las alturas; en la tierra,
paz; entre los hombres; buena voluntad_ Luwalhati sa Dios sa caitaasan;
sa lupa'y capayapaan; sa m~ga tao'y mabuting calooban.

 Carunun~gang ucol sa Dios at ang sa canya'y m~ga
pinagcacakilanlan.


 Ilalagay n~g Papa sa Roma sa bilang n~g m~ga santo at santa.

 Caranun~gang nagpapaunawa n~g m~ga anyo at paraang dapat gawin
upang masunduan ang m~ga pagcakilalang magaling n~g m~ga nangyayari.

 Felix Torres Amat, obispo sa Astorga. Siya'y ang isa sa m~ga
naghulog sa wicang castila n~g Biblia. Ang filosofiang sinulat ni Amat.

 Ang m~ga mundong walang tiguil n~g mabilis na pagtacbo n~g araw.
Cung masdan natin dito sa lupa'y m~ga bituing malamlam ang ningning. Ang
m~ga pan~gulong planeta, alinsunod sa canilang layo sa araw ay ang m~ga
sumusunod: Mercurio, Venus, ang Lupang ating tinatahanan, Marte,
Jupiter, Saturno at Neptuno. Bucod sa rito'y marami pang m~ga planetang
hindi makita cung di sa pamamag-itan n~g "telescopio."

 Itinatag ang beaterio at Colegio n~g Santa Catalina ni Fr. Juan de
Santo Domingo, provincial n~g m~ga fraileng dominico n~g taong 1696 at
pinasimulan n~g araw n~g cafiestahan ni Santa Ana n~g taong 1696 din.
Ang dahil n~g pagtatayo n~g beaterio at colegiong ito'y n~g may
caligpitan ang m~ga babaeng ibig manatili sa pagcadalaga hanggang
nabubuhay. Ang palatuntunan nila'y ang palatuntunan din n~g Tercer Orden
ni Santo Domingo, at nanunumpang tulad sa m~ga fraile, na magpapacalinis
n~g catawa't calolowa, magpapacarukha at magmamasunurin. Pinapagtibay
ang pagcacatayo n~g ligpitang ito n~g m~ga babae n~g Real Despacho na
may fechang 17 n~g Febrero n~g 1716 na siyang nagbigay wacas sa m~ga
iniharap na tutol na huwag ipatuloy ang pagtatatag n~g beaterio at
colegiong iyan. Inilagay nilang pintacasi si Santa Catalina de Sena.
Ipinag-utos na labinglimang monja de coro lamang ang matitira roon,
bilang paunlac sa labinglimang misterio n~g Rosario. Ipinagcaloob n~g
Real Cedula n~g 1732 na macapaglagay n~g isang simbahan at macagamit n~g
isang campana, at tuloy ipinag-utos na huwag piliting mamalagui ang m~ga
monja sa lubos na pagligpit; cung di sa nauucol lamang sa magaling na
pamamanihala n~g beaterio at colegio.

Ang palatuntunang sinusunod doon ay di macararaan ang sino mang monja sa
pintuang na sa loob n~g convento, na isang matandang monja ang
taga-bantay; n~guni't sino mang tao'y macapapasoc doon, cailan man at
may tan~ging pahintulot ang provincial n~g m~ga dominico. N~g huwag n~g
manaog ang m~ga babaeng na sa beaterio at colegio n~g Santa Catalina ay
nan~gaglagay ang m~ga paring dominico n~g tulay na nakikita sa itaas n~g
daang San Juan de Letran, sa loob n~g Maynila at n~g doon magdaan ang
m~ga babaeng iyon n~g pagpasa simbahan n~g San Juan de Letrang cacabit
naman n~g Colegio n~g m~ga lalaking San Juan de Letran din ang
pan~galan, at ang namamahala't nagtuturo'y pawang m~ga fraileng
dominico. Sa gayong paraa'y maguinhawa n~ga naman ang pagsimba at
pananalan~gin n~g m~ga monja sa simbahan n~g San Juan de Letran.

Baga man n~g una'y ligpitan ang Santa Catalina n~g m~ga babaeng
castilang ibig tumalicod sa m~ga layaw at casayahan sa mundo, hindi
nalao't minagaling n~g m~ga fraileng dominico, na man~gasiwa ang ilan sa
m~ga monja sa pagtuturo sa m~ga dalagang ibig pumasoc at mag-aral sa
Santa Catalina. Ang itinuturo doo'y pag-basa, pagsulat, doctrina
cristiana, m~ga gawang ucol sa babae. Nan~gag-aaral din naman n~g
pagpapacabanal. Dinagdagan n~g m~ga dominico n~g 1865 ang dami n~g m~ga
"hermana" at n~g lalong mapalaganap ang canilang m~ga pagtuturo. Hindi
itinutulot sa m~ga pumapasoc sa Colegio n~g Santa Catalina ang macaaalis
cung di rin lamang may totoong malaki't di maiwasang dahilan.

Ang namamahala sa beaterio'y ang provincial n~g dominico at isang
"priora" na siya, ring "madre superiora" sa colegio, at may isang
directorang nacaaalam n~g m~ga pagtuturo. P.H.P.




=VII.=

=MAIROG NA SALITAAN SA ISANG "AZOTEA"=


Maagang nan~gagsimba n~g umagang iyon si tia Isabel at si Maria Clara:
mainam na totoo ang pananamit nito at may tan~gang isang cuintas na azul
ang m~ga butil, na inaari niyang parang brazalete, at may salamin
sa mata si tia Isabel, upang mabasa ang dalang "Ancora de
Salvacion", samantalang nagmimisa.

Bahagya pa lamang nacaaalis sa altar ang sacerdote, nagsabi ang dalagang
ibig na niyang omowi, bagay na totoong ipinangguilalas at isinama n~g
loob n~g mabait na tiang walang boong acala cung di ang canyang
pamangking babae'y mapagbanal at madasaling tulad sa isang monja man
lamang. Nagbubulong, at pagcatapos na macapagcucruz ay nagtindig ang
mabait na matandang babae. ¡Bah! patatawarin na aco n~g mabait na Dios
na dapat macakilala n~g puso n~g m~ga dalaga cay sa inyo po tia
Isabel Ang sasabihin sana ni Maria Clara sa canya upang putlin ang
canyang matitindi, n~guni't sa cawacasa'y m~ga pagsesermong-na.

N~gayo'y nacapag-agahan na tila at nililibang ni Maria Clara ang canyang
pagcainip sa paggawa n~g isang sutlang "bolsillo", samantalang ibig
pawiin n~g tia ang m~ga bacas n~g nagdaang fiesta sa pagpapasimula n~g
paggamit n~g isang plumero. Sinisiyasat at inuusisa ni Capitang Tiago
ang m~ga ilang casulatan.

Bawa't lagunlong sa daan, bawa't cocheng dumaraan ay nan~gagpapacaba sa
dibdib n~g virgen at siya'y pinan~gin~gilabot. ¡Ah, n~gayo'y ibig niyang
maparoon uli sa beaterio, sa casamahan n~g canyang m~ga caibigang babae!
¡Doo'y matitingnan niya "siyang" hindi man~gin~ginig, hindi
magugulumihanan! Datapowa't ¿hindi baga, siya ang iyong caibigan n~g
panahong musmus ca pa? ¿hindi ba cayo'y nan~gaglalaro n~g larong haling
at hanggang sa cayo'y nag-aaway na manacanaca? Ang dahil n~g m~ga bagay
na ito'y hindi co sasabihin; cung icaw na bumabasa'y umibig ay
mapagkikilala mo, at cung hindi naman ay sayang na sa iyo'y aking
sabihin; hindi mapag-uunawa ang m~ga talinghagang ito n~g hindi na
casisinta cailan man.

 "Sa acala co Maria'y may catowiran ang medico ani Capitang Tiago.
Dapat cang pasalalawigan, namumutla ca n~g mainam at nagcacailan~gan ca
n~g m~ga mabubuting han~gin. Ano bang acala mo: ¿sa Malabon ... o sa San
Diego?

Namula si Mariang tulad sa "amapola" pagcarinig niya nitong huling
pan~galan, at hindi nacasagot.

 "N~gayo'y paparoon cayo ni Isabel at icaw sa beaterio, at n~g cunin
ninyo roon ang iyong m~ga damit, at macapagpaalam ca sa iyong m~ga
caibigan; hindi ca na papasoc uli roon.

Dinamdam ni Maria Clara iyang hindi malirip na calungcutang bumabalot sa
calolowa, pagca iniiwan ang isang kinatirahang pinatamuhan natin n~g
caligayahan; n~guni't nagpagaang n~g canyang pighati ang pagcaalaala n~g
isang bagay.

 At sa loob n~g apat o limang araw, pagca may damit ca nang bago'y
paparoon tayo sa Malabon.... Wala na sa San Diego ang iyong inaama; ang
curang nakita mo rito cagabi, iyong paring bata ay siyang bagong cura
natin doon n~gayon; siya'y isang santo.

 ¡Lalong nacagagaling sa canyang catawan ang San Diego, pinsan! ang
ipinaalaala ni tia Isabel; bucod sa roo'y lalong mabuti ang bahay natin
doon, at saca malapit na ang fiesta.

Ibig sanang yacapin ni Maria Clara ang canyang tia; n~guni't narinig
niyang tumiguil ang isang coche ay siya'y namutla.

 ¡Ah, siya n~ga! ang isinagot ni Capitang Tiago, at nagbago n~g
pananalita at idinagdag: ¡Don Crisostomo!

Nalaglag sa m~ga camay ni Maria Clara ang tan~gang canyang guinagawa;
nag-acala siyang cumilos ay hindi nangyari: isang pan~gin~gilabot ang
siyang tumatacbo sa canyang catawan. Narinig ang yabag n~g paa sa
hagdanan at pagcatapos ay ang sariwa at voces lalaki. Tulad sa cung ang
voces, na ito'y may capangyarihang hiwaga, iniwacsi n~g dalaga ang
laguim at nagtatacbo at nagtago sa panalan~ginang kinalalagyan n~g m~ga
santo. Nagtawanan ang dalawang magpinsan, at narinig ni Ibarra ang
in~gay n~g sinasarhang pintuan.

Namumutla, humihin~ga n~g madalas, tinutop n~g dalaga ang cumacabang
dibdib at nag-acalang makinig. Narinig ang voces, yaong voces na
pinacasisinta't sa panag-inip lamang niya naririnig: ipinagtatanong siya
ni Ibarra. Sa pagcahibang sa towa ay hinagcan niya ang santong sa
canya'y nalalapit, si San Antonio Abad; santong mapalad n~g nabubuhay at
n~gayong siya'y cahoy; lagui n~g may magagandang m~ga tucso! Pagcatapos
ay humanap n~g isang butas n~g susian, upang makita niya si Ibarra;
mapagsiyasat ang canyang anyo; n~gumin~giti si Maria Clara at n~g cunin
siya n~g canyang tia sa gayong panonood, sumabit sa liig n~g matandang
babae at sinisi ito n~g halic na paulit-ulit.

 N~guni't haling, ¿ano ang nangyayari sa iyo? ang sa cawacasa'y nasabi
n~g matandang babae, na pinapahid ang isang luha sa m~ga mata niyang
lanta na.

Nahiya si Maria Clara at tinacpan ang m~ga mata, n~g canyang mabibilog
na m~ga brazo.

 ¡Hala, maghusay ca, halica! ang sabi n~g matandang babae n~g boong
pag-irog. Samantalang nakikipag-usap siya sa iyong ama n~g iyong ...
¡halica at huwag cang magpahintay!

Napadala ang dalagang tulad sa isang musmos, at doon sila nagculong sa
canyang "aposento."

Masaya ang salitaan ni Capitang Tiago at ni Ibarra n~g sumipot si tia
Isabel na halos kinacaladcad ang canyang pamangking babae, na
nagpapalin~galin~ga cung saansaan, datapuwa't hindi tumitin~gin sa
canino mang tao....

¿Anong pinag-usapan n~g dalawang calolowang iyon, ano ang canicanilang
sinabi diyan sa salitaan n~g m~ga mata, na lalong lubos ang galing cay
sa salitaan n~g bibig, salitaang ipinagcaloob sa calolowa at n~g huwag
macagulo ang in~gay sa pagtatamong timyas n~g damdamin? Sa m~ga
sandaling yaon, pagca nagcacawatasan ang dalawang linikhang sumasaligaya
sa kilos n~g m~ga balintataong natatabin~gan n~g m~ga pilic-matang
pinaglalampasanan n~g pag-iisip, ang pananalita'y mabagal, magaspang,
mahina, wan~gis sa ugong n~g culog na nan~gan~galagcag at walang tuos
cung isusumag sa nacasisilaw na liwanag at mabilis n~g kidlat:
nagsasaysay n~g isang damdaming kilala na, isang isipang napag-uunawa,
na, at caya lamang guinagamit ito'y sa pagca't ang mithi n~g puso'y
siyang nacapangyayari sa boong cataohang saganang sagana sa galac, ibig
na ang boong catawan niyang casama ang lahat n~g sancap na laman, buto
at dugo at ang boong caisipan ay magsaysay n~g hiwagang m~ga catowaang
inaawit n~g espiritu. Sa tanong n~g pagsinta sa isang sulyap na
numiningning o lumalamlam, walang m~ga sagot ang salita: tumutugon ang
n~giti, ang halic o ang buntong hinin~ga.

At pagcatapos, sa pagtacas n~g dalawang nagsisintahan sa "plumero" n~g
tia Isabel na nagpapaban~gon sa alicaboc, sila'y pumaroon sa azotea
upang sila'y macapag-usap n~g boong calayaan sa silong n~g m~ga balag;
¿ano ang canilang pinag-usapan n~g marahan at nan~gin~ginig cayo, m~ga
maliliit na bulaclac n~g "cabello-de-angel"? Cayo ang magsabi't may
ban~go cayo sa inyong hinin~ga at may m~ga culay cayo sa inyong m~ga
labi; icaw, "cefiro" ang magsabi yamang nag-aral ca n~g di
caraniwang m~ga tinig sa lihim n~g gabing madilim at sa talinghaga n~g
aming m~ga cagubatang virgen; sabihin ninyo, m~ga sinag n~g araw,
maningning na tagapagpakilala sa lupa n~g Walang Hanggan, tan~ging hindi
nahahawacan sa daigdig n~g m~ga natatangnan: cayo ang man~gagsabi, sa
pagca't wala acong nalalamang isaysay cung di m~ga cahalin~gang hindi
mainam dingguin.

N~guni't yamang aayaw ninyong sabihin, aking titingnan cung aking
maisasaysay.

Ang lan~git ay azul: nagpapagalaw n~g m~ga dahon at n~g m~ga bulaclac
n~g halamang gumagapang ang isang malamig na amihang hindi amoy
rosa, dahil dito'y nan~gagsisipan~ginig ang m~ga
cabello de angel ang m~ga halamang nacabitin, ang m~ga tuyung isda at
ang m~ga lamparang galing sa China. Ang in~gay n~g sagwang humahalo n~g
malabong tubig n~g ilog, ang dagundong n~g pagdaan n~g m~ga coche at
m~ga carreton sa tulay n~g Binundoc ay maliwanag na dumarating hanggang
sa canila; n~guni't hindi ang m~ga ipinagbububulong n~g tia.

 Lalong magaling ang wica nito diya'y ang boong bayan ang siyang
babantay sa inyo.

Nang magpasimula'y wala silang pinagsalitaanan cung di pawang m~ga
cahalin~gan iyang m~ga cahalin~gang totoong nacacawan~gis niyang m~ga
cayaban~gan n~g m~ga nacion sa Europa: masasarap at lasang pulot sa m~ga
magcacanacion, datapuwa't nacapagtatawa o nacapagpapacunot sa kilay n~g
m~ga taga ibang lupain.

Ang babae, palibhasa'y capatid ni Cain ay panibughuin, caya't dahil
dito'y tumanong sa nan~gin~gibig sa canya:

 ¿Lagui bang isinaisip mo aco? ¿hindi mo ba aco linimot sa gayong
caraming m~ga paglalacba'y mo? ¡Pagcaramiraming malalaking m~ga ciudad
na may pagcaramiraming magagandang m~ga babae!...

Ang lalaki naman, palibhasa'y isa pa ring capatid ni Cain ay marunong
umiwas sa m~ga tanong at may caunting pagca sinun~galing, caya n~ga:



 ¿Mangyayari bagang cata'y limutin? ang sagot na nan~gan~gaanino n~g
boong ligaya sa m~ga maiitim na balingtatao n~g dalaga; ¿mangyayari
bagang magculang aco sa panunumpa, sa isang panunumpang dakila?
Natatandaan mo ba ang gabing yaon, ang gabing yaong sumisigwa, na icaw,
n~g makita mo acong nag-iisang tumatan~gis sa siping n~g bangcay n~g
aking ina'y lumapit ca sa akin, ilinagay mo ang iyong camay sa aking
balicat, ang camay mong malaon nang ayaw mong ipahintulot na aking
matangnan, at iyong sinabi sa akin: "Nan~gulila ca sa iyong ina, aco'y
hindi nagcaina cailan man.": at dumamay ca sa akin n~g pag-iyac. Iniirog
mo ang aking ina at icaw ay pinacaibig niyang tulad sa isang anac. Sa
dacong labas ay umuulan at cumikidlat; n~guni't sa acala co'y nacarinig
aco n~g musica, at nakita cong n~gumin~giti ang maputlang mukha n~g
bangcay ... ¡oh, cung buhay sana ang aking m~ga magulang at mapanood
nila icaw! Nang magcagayo'y tinangnan co ang iyong camay at ang camay
n~g aking ina, nanumpa acong sisintahin cata, cata'y paliligayahin, ano
man ang capalarang sa aki'y ipagcaloob n~g Lan~git, at sa pagca't hindi
nacapagbigay pighati cailan man sa akin ang sumpang ito; n~gayo'y muling
inuulit co sa iyo. ¿Mangyayari bagang limutin co icaw? Laguing
casamasama co ang pag-aalaala co sa iyo; iniligtas aco sa m~ga pan~ganib
n~g paglalacad maguing caaliwan co sa pag-iisa n~g aking calolowa sa
m~ga ibang lupain; ¡ang pag-aalaala sa iyo ang pumawi n~g bisa n~g
"loto" n~g Europa na cumacatcat n~g m~ga pag-asa at n~g casaliwaang
palad n~g kinaguisnang lupa sa caisipan n~g maraming m~ga cababayan! Sa
m~ga panaguimpan co'y nakikita co icaw na nacatindig sa tabing dagat n~g
Maynila, nacatanaw sa malayong abot n~g panin~ging nababalot sa malamlam
na liwanag n~g maagang pagbubucang liwayway; aking naririnig ang isang
aaying-aying at malungcot na awit na sa aki'y pumupucaw n~g nagugulaylay
n~g m~ga damdamin, at tinatawag co sa alaala n~g aking puso ang m~ga
unang taon n~g aking camusmusan, ang ating m~ga catuwaan, ang ating m~ga
paglalaro, ang boong nacaraang maligayang panahong binigyan mong
casayahan, samantalang doroon ca sa bayan. Sa aking sapantaha'y icaw ang
"hada", ang espiritu, ang caayaayang kinacatawan n~g aking Bayang
kinaguisnan, maganda, mahinhin, masintahin, lubos calinisan, anac n~g
Filipinas, niyang cagandagandahang lupang bucod sa m~ga dakilang
cagalin~gan n~g Inang Espanang taglay rin niya'y may maririkit pang
m~ga hiyas n~g isang bayang bata, tulad sa pagcacapisan sa iyong
cataohan n~g lahat n~g cagandahan at carikitang nacapagpapaningning sa
dalawang lahi; caya n~ga't nabubuo lamang sa isa ang pagsinta co sa
iyo't ang pagsinta co sa aking tinubuang lupa ... ¿Maaari ba catang
limutin? Macailang ang boong isip co'y aking naririnig ang m~ga tunog
n~g iyong piano at ang m~ga tinig n~g iyong voces, at cailan mang
tinatawag co ang iyong pan~galan n~g aco'y na sa Alemania, sa dacong
hapon, pagca naglalacad aco sa m~ga caparan~gang napupuspos n~g m~ga
talinghagang likha n~g m~ga poeta roon at ang m~ga cahimahimalang
salitsaling sabi n~g m~ga taong nan~gaunang nabuhay, nakikinikinita co
icaw sa ulap na sumisilang at napaiimbulog sa duyo n~g capatagan, wari
naririn~gig co ang iyong voces sa pagaspas n~g m~ga dahon, at pagca
umuuwi na ang m~ga tagabukid na galing sa canilang sinasacang lupa at
canilang ipinaririn~gig buhat sa malayo ang canilang caraniwang m~ga
awit, sa aking acala'y pawang nakikisaliw sila sa m~ga voces n~g
caibuturan n~g aking dibdib, na nag-aalay na lahat sa iyo n~g awit at
siyang nagbibigay catotohanan sa aking m~ga nais at m~ga panaguimpan.
Cung minsa'y naliligaw aco sa m~ga landas n~g m~ga cabunducan, at ang
gabing doo'y untiunti ang pagdating ay nararatnan acong naglacad pa't
hinahanap co ang aking daan sa guitna n~g m~ga "pino," n~g m~ga
"haya" at ang m~ga "encina"; cung nagcacagayon, cung
nacalulusot ang ilang m~ga sinag n~g buwan sa m~ga puang n~g masinsing
m~ga san~ga, wari'y nakikinikinita co icaw sa sinapupunan n~g gubat,
tulad sa isang nagpapagalagalang aninong gagalawgalaw at
nagpapacabicabila sa liwanag at sa m~ga cariliman n~g malagong
caparan~gan, at saca ipinaririnig n~g "ruisenor" ang canyang iba't
ibang cawiliwiling huni, inaacala cong dahil sa icaw ay nakikita't icaw
ang siyang sa canya'y nacaaakit. ¡Cung inalaala co icaw! ¡Hindi lamang
pinasasaya sa aking m~ga mata n~g lagablab n~g sa iyo'y pagsinta ang
ulap at pinapamumula ang hielo! Sa Italia, ang magandang lan~git
n~g Italia, sa canyang cadalisaya't cataasa'y nagsasalita sa akin n~g
iyong m~ga mata; ang canyang masayang panoorin ay nagsasaysay sa akin
n~g iyong n~giti, wan~gis n~g m~ga halamanan sa Andaluciang
nalalaganapan n~g han~ging may kipkip na ban~go, puspos n~g m~ga
pangdilidiling casilan~ganan, sagana sa hiwaga at sa calugodlugod na
m~ga tanghalin, pawang nan~gagsasalita sa akin n~g sa iyo'y pagsinta! Sa
m~ga gabing may bowan, yaong bowang wari'y nagtutuca, sa aking
sinagwansagwang nacalulan aco sa isang sasakyang maliit sa ilog Rhin,
itinatanong co sa aking sarili cung di caya maraya aco n~g aking
guniguni upang makita co icaw sa, guitna n~g m~ga alamong na sa
pampang, sa bato n~g Lorelay o sa guitna n~g m~ga alon at icaw ay
umaawit sa catahimican n~g gabi, tulad sa dalagang hadang mapang-aliw,
upang bigyang casayahan ang pag-iisa at ang calungcutan n~g m~ga guibang
castillong iyon.

 Hindi aco naglacbay-bayang gaya mo, wala acong nakikita cung di ang
iyong bayan, ang Maynila't Antipolo ang sagot ni Maria Clarang
n~gumin~giti, palibhasa'y naniniwala sa lahat n~g sinasabi ni
Ibarra, n~guni't mula n~g sabihin co sa iyong ¡paalam! at pumasoc aco
sa beaterio, lagui nang naaalaala cata at hindi co icaw nilimot, baga
man ipinag-utos sa akin n~g confesor at pinarusahan aco n~g maraming
m~ga pahirap. Nagugunita, co ang ating m~ga paglalaro, ang ating m~ga
pag-aaway n~g tayo'y m~ga musmos pa. Hinihirang mo ang lalong
magagandang sigay at n~g tayo'y macapaglaro n~g siclot, humahanap ca sa
ilog n~g lalong mabibilog at makikinis na batong maliliit na may iba't
ibang culay at n~g macapaglaro tayo n~g sintac; icaw ay napacawalang
tuto, lagui cang natatalo, at ang parusa'y binabantilan cata n~g palad
n~g aking camay, n~guni't di co inilalacas, sa pagca't naaawa aco sa
iyo. Napacamagdaraya, icaw sa larong chongca't dinaraig mo pa ang
pagcamagdaraya co, at caraniwang agawan ang naguiguing catapusan.
¿Natatandaan mo ba n~g icaw ay magalit n~g totohanan? Niyo'y
pinapagpighati mo aco; n~guni't n~g matapos, pagca naaalaala co iyon sa
beaterio, aco'y n~gumin~gti dinaramdam cong icaw ay wala, at n~g
macapag-away uli cata ... at n~g pagdaca'y magawa natin ang
pagcacasundo. Niyo'y m~ga musmos pa tayo, naparoon tayong naligong
casama ang iyong ina sa batis na iyong nalililiman n~g m~ga cawayanan.
Sa m~ga pampang ay may m~ga sumisibol na m~ga bulaclac at m~ga halamang
sinasabi mo sa akin sa wicang latin at wicang castila ang canicanilang
m~ga cacaibang pan~galan, sa pagca't niyo'y nag-aaral ca na sa Ateneo.
Hindi cata pinapansin; naglilibang aco sa panghahagad n~g m~ga paroparo
at n~g m~ga tutubi, na sa canyang catawang maliit na tulad sa alfiler ay
taglay ang lahat n~g m~ga culay n~g bahaghari at ang lahat n~g m~ga
kintab n~g garing, m~ga tutubing gumagalaw at nan~gaghahagaran sa
magcabicabilang m~ga bulaclac; cung minsa'y ibig cong masubucan at
hulihin n~g camay ang maliliit na isdang matuling nan~gagtatacbuhan sa
m~ga lumot at sa m~ga batuhan sa pampang. Caguinsaguinsa'y nawala ca, at
n~g icaw ay bumalic, may dala cang coronang m~ga dahon at m~ga bulaclac
n~g dalandang ipinutong mo sa aking ulo, at tinatawag mo acong
"Cloe", at gumawa ca naman n~g coronang damong gumagapang. N~guni't
kinuha n~g iyong nanay ang aking corona, pinucpoc n~g isang bato at saca
inihalo sa gugo na ipinaglilinis n~g ating ulo; tumulo ang m~ga luha sa
iyong m~ga mata, at sinabi mong hindi nacaaalam ang iyong ina n~g
"mitologia". ¡"Haling! ang isinagot n~g nanay mo makikita mo't
mababan~go pagcatapos ang inyong m~ga buhoc." Nagtawa aco, naghinanakit
icaw, at ayaw mo na acong causapin, at sa boong maghapo'y nagpakita ca
n~g poot, na siyang ikinaibig co namang umiyac.

N~g bumalic tayo sa bayan, at sa pagca't mainit na totoo ang araw, nuha
aco n~g m~ga dahon n~g sambong nasumisibol sa m~ga tabing daan, ibinigay
co sa iyo't n~g ilagay mo sa loob n~g iyong sombrero, at n~g di sumakit
ang iyong ulo. N~gumiti icaw n~g magcagayo'y tinangnan co ang camay mo
at nagcasundo na cata.

N~gumiti n~g boong ligaya si Ibarra, binucsan ang canyang cartera,
kinuha sa loob niyon ang isang papel at sa loob nito'y may nababalot na
m~ga dahong nan~gin~gitim, tuyo at mababan~go.

 ¡Ang iyong m~ga dahon n~g sambong! ang isinagot ni Ibarra sa titig ni
Maria Clara, ito lamang ang naibigay mo sa akin.

Dalidali namang kinuha ni Maria Clara sa canyang dibdib ang isang
bolsitang rasong maputi.

 ¡Ps! ani Maria Clara at tinampal ang camay ni Ibarra; hindi
ipinahihintulot ang paghipo: ito'y isang sulat n~g pagpapaalam.

 ¿Iyan ba ang isinulat co sa iyo bago aco pumanaw?

 ¿At sumulat po ba cayo sa akin n~g iba pa, aking guinoo?

 ¿At ano ba ang sinasabi co sa iyo n~g panahong iyon?

 ¡Maraming cabulastugan! ¡m~ga dahilan n~g masamang man~gun~gutang ang
isinagot ni Maria Clarang n~gumin~giti, na ipinakikilalang totoong
ikinasasaya n~g canyang loob ang gayong m~ga cabulaanan. ¡Howag cang
malicot! ¡babasahin co sa iyo ang sulat na ito! ¡n~guni't ililin~gid co
ang iyong m~ga pagpuri at n~g di ca magdalita!

At itinaas ang papel sa tapat n~g canyang m~ga mata at n~g huwag makita
n~g binata ang canyang mukha, at nagpasimula:

 "Aking ..." ¡hindi co babasahin sa iyo ang sumusunod, sa pagca't isang
cabulastugan! at pinaraanan n~g m~ga mata ang ilang talata. "Ibig n~g
aking ama, ang aco'y yumao, baga man ipinamamanhic cong huwag" "Icaw ay
lalaki" ang sabi sa akin, dapat mong isipin ang panahong darating at ang
iyong m~ga lacas. Dapat mong pag-aralan ang dunong sa pamumuhay, ang di
maibibigay sa iyo n~g iyong kinamulatang lupa, at n~g balang araw ay
makapaglingcod ca sa canya. Cung mananatili ca sa aking tabi, sa aking
lilim, sa impapawid na ito n~g m~ga hinalaan, hindi ca matututong
tumanaw sa malayo, at sa araw na cata'y maiwan sa ibabaw n~g lupa'y
maitutulad ca sa halamang sinasalita n~g ating poetang si Baltazar;


"Para n~g halamang lumaki sa tubig,
daho'y nalalanta munting di madilig,
ikinalolooy  ang sandaling init...."


 ¡Nakita mo na! binata ca na halos ay tumatan~gis ca
pa! "Nacapagpasakit sa aking loob ang ganitong pag-wiwica, caya't
ipinahayag co sa canyang icaw ay aking sinisinta. Hindi umimic ang aking
ama, naglining-lining, ilinagay sa aking balicat, ang canyang camay at
nagsalita sa aking nan~gin~ginig ang voces: Ang isip mo ba'y icaw
lamang ang marunong umibig at hindi ca iniibig n~g iyong ama at hindi
dinaramdam ang sa iyo'y paghiwalay?" Hindi pa nalalaong nan~gulila tayo
sa iyong ina; tumutun~go aco sa catandaan, diyan sa gulang na ang
hinahanap ay ang tulong at pagbibigay aliw n~g cabataan, at gayon ma'y
tinatanggap co ang pag-iisa at di co talos cung cata'y makikita pa uli.
N~guni't dapat cong isipin ang m~ga ibang bagay na lalong malalaki....
Bumubucas sa iyo ang panahong sasapit, samantalang sumasara sa akin;
sumisilang sa iyo ang m~ga pagsinta, ang m~ga pag-ibig co'y
nan~gamamatay; cumuculo ang apoy sa iyong m~ga ugat sa aki'y
nagsisimula, ang calamigan, at gayon ma'y icaw ay umiiyac at hindi ca
marunong maghandog n~g n~gayon, at n~g sa bucas ay makinabang ca at
pakinaban~gan icaw n~g iyong kinaguisnang lupa." Napuno n~g luha ang
m~ga mata n~g aking ama, naluhod aco sa canyang paanan, siya'y aking
niyacap at sinabi co sa canyang aco'y nahahandang yumao".

Napatiguil ang pagbasa, dahil sa pagcaligalig ni Ibarra: namumutla ang
binata at naglalacad n~g paroo't parito sa magcabicabilang dulo n~g
azotea.

 ¿Ano ang iyong damdam? ¿ano ba ang nangyayari sa iyo? ang tanong ni
Maria Clara cay Ibarra.

 ¡Dahil sa iyo'y nalimutan co ang aking m~ga catungculan; dapat acong
pumaroon n~gayon din sa aking bayan! Bucas ang fiesta n~g m~ga namatay.

Hindi umimic si Maria Clara, itinitig niyang ilang sandali ang canyang
malalaki't mapupun~gay na m~ga mata cay Ibarra, cumuha n~g ilang
bulaclac at sinabi sa canyang nababagbag ang loob:

 Lumacad ca, hindi na cata pinipiguil; magkikita uli tayo sa loob n~g
ilang araw! ¡Ilagay mo itong bulaclac sa ibabaw n~g libin~gan n~g iyong
m~ga magulang!

Nang macaraan ang ilang minuto, ang binata'y nananaog na sa hagdanang
casabay si Capitang Tiago at si tia Isabel, samantalang nagcuculong sa
panalan~ginan si Maria Clara.

 ¡Ipakisabi n~ga po ninyo cay Andeng na canyang ihanda ang bahay at
man~gagsisirating si Maria at si Isabel! ¡Dumating nawa cayong
maluwalhati! ani Capitang Tiago, samantalang sumasacay si Ibarra sa
coche, na yumaong ang tun~go'y sa plaza n~g San Gabriel.

At sinabi pagcatapos ni Capitang Tiago cay Maria Clara na umiiyac sa
tabi n~g larawan n~g isang Virgen:

 Hala, magsindi ca n~g dalawang candilang man~gahati, ang isay sa Senor
San Rafael, pintacasi n~g m~ga naglalacbay. Isindi mo ang lampara n~g
Nuestra Senora de la Paz y Buen Viaje. ¡Lalong magaling ang magcagugol
n~g isang salapi sa pagkit at anim na cuarta sa lan~gis, cay sa magbayad
pagcatapos n~g isang mahalagang tubos.


TALABABA:

 Hiyas na pinacasingsing sa camau-o.

 Libritong ganito ang pan~galan. "Pangligtas sa sacuna."

 Isang halamang ang caraniwang bulaclac ay pulang-pula.

 Mahinhin o mahinang han~gin.

 Ipinan~gun~gusap n~g "ada". Isang hiwagang babaeng may
cahimahimalang m~ga capangyarihan, anang m~ga di binyagan.

 Unawaing hindi tinatawag ni Rizal na Inang Bayan, cung di Inang
Espana, dalawang pan~galang totoong nan~gagcacaiba.

 Isang malaki't mataas na cahoy, matibay at macunat. Ang tawag sa
bun~ga n~g cahoy na ito'y "hayuco". Aya, ang pagbasa.

 Cahoy na masan~ga, may m~ga n~gipin-n~gipin ang m~ga dahon.
"Bellota" ang tawag sa bun~ga n~g cahoy na ito.

 Ibong mainam humuni. Sa Europa'y marami n~g ibong ito.

 Tubig na tumitigas na halos parang bato dahil sa totoong
calamigan.

 Alamo: cahoy na tumataas n~g mainam: may tatlong bagay na alamo:
ang alamong puti na ang m~ga daho'y verde ang isang mukha at ang
cabilang mukha'y putian Ang alamong itim, na verde ang magcabicabila
n~g dahon. At ang "amo altemblon" na ang m~ga daho'y walang tiguil n~g
paggalaw.

 Isa sa magagandang diosa.

 Casaysayan n~g m~ga kinikilalang m~ga Dios n~g m~ga di binyagan.




=VIII.=

=MANGA ALAALA=


Pinagdaraanan n~g coche ni Ibarra ang bahagui n~g lalong masayang nayon
n~g Maynila; ang nacapagbibigay panglaw sa canya n~g gabing nagdaan, sa
liwanag n~g araw ay nacapagpapan~giti sa canya cahi't siya'y aayaw.

Ang casayahang hindi naglilicat sa lahat n~g panig, ang lubhang maraming
cocheng nagpaparoo't paritong sacdal n~g tutulin, ang m~ga carromata,
ang m~ga calesa, ang m~ga europeo, ang m~ga insic, ang m~ga dalisay na
tagarito, na bawa't isa'y may canicanyang sariling pananamit, ang m~ga
naglalaco n~g m~ga bun~gang-cahoy at halaman, m~ga corredor, hubad
na cargador, m~ga tinda n~g m~ga cacanin, m~ga fonda, m~ga
restaurant, m~ga tindahan, sampo n~g m~ga carretong hila n~g m~ga
mapagpaumanhin at walang damdaming calabaw na tila mandin naglilibang sa
paghila n~g m~ga "bulto" samantalang naglilininglining, ang lahat n~g
in~gay at calugcog, pati n~g araw, isang amo'y na tan~gi, ang sarisaring
m~ga culay, pawang pumupucaw sa canyang alaala n~g isang daigdig na
nagugupiling na m~ga gunita.

Wala pang latag na m~ga bato ang m~ga daang iyon. Dalawang araw lamang
sunod na uminit, ang m~ga daa'y naguiguing alaboc n~g tumatakip sa
lahat, nag-papaubo at bumubulag sa m~ga naglalacad: isang araw lamang
umulan ay naguiguing lawa na, ano pa't cung gabi ay naaanino roon ang
m~ga farol n~g m~ga coche at tumitilamsic buhat sa limang metrong layo
sa m~ga naglalacad sa m~ga makikipot na m~ga acera. ¡Gaano caraming m~ga
babae ang nan~gag-iwan sa m~ga along putic na iyon n~g canilang m~ga
chinelas na bordado! Pagcacagayo'y nan~gapapanood na pinipison ang m~ga
daan n~g hanayhanay na m~ga presidiarong ahit ang ulo, na ang m~ga
mangas n~g baro'y maiicli at tocong ang salawal na may m~ga numero at
may m~ga letrang azul, sa m~ga binti'y may m~ga tanicalang halos
nababalot n~g maruruming m~ga basahan upang huwag na totoong macasakit
ang pagkiskis o ang lamig marahil n~g bacal; dalawa't dalawa ang
pagcacacabit, m~ga sanag sa araw, m~ga hapong-hapo sa init at sa pagod,
pinapagmamadali at sila'y hinahampas n~g pamalo n~g isang presidiario
ring marahil nagcacamit casayahan, sa pagca't sa ganang canya nama'y
nacapagpapahirap sa m~ga cawan~gis din niyang presidiario. Matatangcad
sila, madidilim ang pagmumukhang cailan ma'y hindi namasdang lumiliwanag
sa pagsilang n~g isang n~giti; numiningning, gayon man ang canilang m~ga
balingtatao, pagcca dumarapo sa canilang m~ga balicat ang humahaguing na
pamalo, o pagca hinahaguisan sila n~g isang naglalacad n~g upos n~g
isang tabacong basa-basa at nacacalas na, dinarampot ang upos n~g lalong
nalalapit at itinatago sa canyang salacot: ang m~ga iba'y minamasdan ang
m~ga nagdaraan n~g pagtin~ging cacaiba. Wari'y naririn~gig pa niya ang
canilang cain~gayang guinagawa sa pagdudurog n~g batong itatabon sa m~ga
lubac at ang nacalalaguim na calansing n~g mabibigat na m~ga tanicala sa
namamaga na nilang m~ga bucong-bucong. Kinikilabutan si Ibarra cung
naaalaala niya ang isang nangyaring sumugat sa canyang pag-iisip-musmos;
niyo'y catanghalian at ibinabagsac n~g araw sa lupa ang canyang lalong
maiinit na m~ga sinag. Sa lilim n~g isang carretong cahoy nacabulagta
ang isa sa m~ga taong iyon, walang malay tao, bucas n~g caunti ang m~ga
mata; pinagbubuti naman n~g dalawang presidiario rin ang isang hihigang
cawayan, walang galit, walang pighati, walang yamot, ano pa't walang
pinag-ibhan sa sinasabing caugalia't anyo n~g dalisay na m~ga tagarito.
"N~gayo'y icaw, bucas nama'y cami," marahil siyang sinasabi sa
canicanila. Hindi pinapansin n~g m~ga taong nagdudumaling dumaraan ang
bagay na iyon; nagdaraan ang m~ga babae, tinitingnan sila at
nan~gagpapatuloy n~g paglacad, caraniwan n~g mapanood ang m~ga bagay na
yaon, linipacan na ang m~ga puso; nan~gagtatacbuhan ang m~ga coche,
ipinaaanino sa canilang catawang may barniz ang m~ga sinag n~g araw na
iyong maningning sa isang lan~git na walang alapaap; sa canya lamang,
batang may labing isang taon at bagong cararating na galing sa canyang
bayan, nacalalaguim ang napapanood na iyon; sa canya lamang nacapagbigay
ban~gun~got n~g kinagabihan.

Wala na ang mabait at may wagas na puring "Puente de Barcas," yaong
tulay filipinong-mabait na nagsusumakit maglingcod, baga man taglay niya
ang catutubong m~ga capintasang tumataas at bumababa alinsunod sa
maibigan n~g ilog Pasig na di miminsang nagpahirap at gumiba sa tulay na
iyon.

Hindi lumalago ang m~ga talisay sa plaza n~g San Gabriel; nananatili
sila sa pagcacuyagutin.

Sa ganang canya'y nagbawas ang ganda n~g Escolta, baga man n~gayo'y may
isang malaking bahay na may m~ga "cariatide" sa dating kinatatayuan
n~g m~ga lumang camalig. Tinakhan niya ang bagong "Puente de
Espana"; nan~gagpaalaala sa canya n~g m~ga maguiguinaw na umaga,
cung doo'y dumaraang namamangca silang patun~go sa m~ga paliguan sa
Uli-uli, ang m~ga bahay na na sa pangpang na dacong canan n~g ilog, na
napapag-itanan n~g m~ga cawayanan at m~ga punong cahoy, doon sa wacas
n~g Escolta at pasimula n~g Isla del Romero.

Nasasalubong niya ang maraming m~ga cocheng hinihila n~g m~ga maiinam na
m~ga cabayong maliliit, lulan n~g m~ga coche ang m~ga empleadong
nacacatucatulog pa marahil ay pumapatun~go na sa canilang m~ga oficina;
m~ga militar, m~ga insic na may anyong hambog at catawatawa ang
pagcacaupo; m~ga fraileng hindi maimikin, m~ga canonigo at iba pa. Tila
mandin canyang namataan sa isang marikit na "victoria" si pari
Damasong mabalasic ang mukha't cunot ang m~ga kilay; n~guni't siya'y
nacaraan na at n~gayo'y masayang bumabati sa canya, buhat sa canyang
carretela si Capitan Tinong na casacay ang canyang asawa't dalawang
m~ga anac na babae.

N~g macababa na n~g tulay, tumacbo ang m~ga cabayo't tinun~go ang paseo
n~g Sabana. Sa caliwa'y ang fabrica n~g tabaco sa Arroceros, na
pinanggagalin~gan n~g malaking ugong na guinagawa n~g m~ga cigarrera sa
pagpucpoc n~g m~ga dahon n~g tabaco. Napan~giti si Ibarra, sa pagca
alaala n~g masangsang na amoy na iyong sa tuwing icalimang oras n~g
hapo'y lumalaganap sa tulay n~g Barcas at humihilo sa canya n~g panahong
siya'y musmos pa. Ang masasayang m~ga salitaan, ang m~ga catatawanan ang
siyang cahi't hindi niya sinasadya'y nacapaghatid sa canyang guniguni sa
nayon n~g Lavapies, sa Madrid, sampo n~g doo'y m~ga pangliligalig n~g
m~ga cigarrera, na totoong nacacapahamac sa sawing palad na m~ga
"guindilla" at iba pa.

Ipinagtabuyan, ang canyang caayaayang m~ga naaalaala n~g Jardin
Botanico; iniharap sa canyang pag-iisip ang demonio n~g m~ga
pagsusumagsumag; ang m~ga Jardin Botanico sa Europa, sa m~ga lupaing
nan~gagcacailan~gan n~g malacas na calooban at saganang guinto upang
mapasibol ang isang dahon at mapabucas ang isang bulaclac; hindi lamang
doon, cung di sa m~ga "colonia" man ay may mabubuti ang alaga at m~ga
mahahalagang Jardin Botanicong bucas na lagui sa sino mang ibig manood.
Inihiwalay doon ni Ibarra ang canyang m~ga mata at inilin~gap niya sa
dacong canan, at doo'y canyang nakita ang matandang Maynilang naliliguid
n~g m~ga cuta at m~ga bangbang, tulad sa isang dalagang culang sa dugo,
na nababalot n~g isang pananamit n~g canyang nunong babae n~g panahong
ito'y sumasacagaraan.

¡Natanawan niya ang dagat na hindi maabot n~g tanaw ang guilid na
lubhang malayo!...

 ¡Na sa cabilang ibayo ang Europa! ang inisip n~g binata! ¡Ang
Europang may magagandang m~ga naciong hindi nan~gaglilicat n~g
pagsusumicap sa paghanap n~g caligayahan, nagsisipanaguinip pagcacaumaga
at nan~gagdaramdam cabiguan sa towing lumulubog ang araw ... lumiligaya
sa guitna n~g canyang m~ga capahamacan! ¡Tunay n~ga, sa cabilang ibayo
n~g dagat na di maulata'y nan~garoroon ang m~ga naciong mapagmahal sa
espiritu, at baga man hindi nila minamasama ang catawan, lalo pa manding
mapagmahal sa espiritu cay sa m~ga nagpapanggap na lubhang umiirog sa
espiritu.

N~guni't nan~gagsitacas ang canyang m~ga pagdidilidiling ito n~g canyang
makita ang munting bunduc-bunducan sa capatagan n~g Bagumbayan. Ang
namumucod na bunduc-bunducan sa isang tabi n~g paseo n~g Luneta ang siya
n~g yong umaakit sa canyang isip at siyang sa canya'y nagpapagunamgunam.

Canyang guinugunita ang taong nagbucas n~g canyang pag-iisip at
nagpakilala sa canya, n~g magaling at n~g nasacatuwiran. Tunay n~ga't
cacaunti ang m~ga caisipang sa canya'y iniaral, n~guni't hindi ang m~ga
walang cabuluhang pag-ulit lamang n~g m~ga sinabi n~g iba; pawang m~ga
caisipang galing sa pananalig na hindi nan~gagculabo sa liwanag n~g
lalong matitinding ilaw n~g dakilang pagsulong. Ang taong yao'y isang
matandang sacerdote, ang m~ga pan~gun~gusap na sa canya'y sinabi n~g
siya'y pagpaalaman ay umaalin~gawn~gaw pa sa canyang m~ga tain~ga:
"Huwag mong calimutang baga man pag-aari n~g sangcataohan ang
carunun~gan, "minamana lamang ang carunun~gang iyan n~g m~ga taong may
puso,? ang paalaala niya. "Pinagsicapan cong ilipat sa iyo ang aking
tinanggap sa aking m~ga maestro; ang cayamanang iyo'y pinagsicapan co
namang dagdagan sa boong abot n~g aking caya at inililipat co sa m~ga
taong humahalili; gayon din ang gagawin mo sa man~gagsisihalili sa iyo,
at mapagtatatlong ibayo mo, sa pagca't icaw ay paparoon sa m~ga lubhang
mayayamang lupain." At n~gumin~giting idinagdag; "Nan~gagaisiparito
sila sa paghanap n~g guinto; ¡man~gagsiparoon naman cayo sa canilang
lupai't hanapin ninyo roon ang ibang guintong ating kinacailan~gan!
Alalahanin mo, gayon mang hindi ang lahat n~g cumikinang ay guinto.
Namatay riyan ang paring iyon."

Sa m~ga gunita niyang ito'y sumasagot siya:

 ¡Hindi, ano mang caratnan, ang una'y ang kinaguisnang lupa, ang una'y
Filipinas, anac n~g Espana, ang una'y ang lupaing castila. ¡Hindi, ang
bagay na iyang isang casaliwaang palad ay hindi nacarurun~gis sa Bayang
kinaguisnan, hindi. Hindi nacahahalina sa canyang paggugunamgunam ang
Ermita, iyang Fenix na pawid, na muling sumisilang sa canyang m~ga
abo sa anyong m~ga bahay na may m~ga pintang puti at azul at ang bubong
ay zinc na may pintang pula. Hindi nacaaakit sa canyang pagmamalasmalas
ang Maalat, ni ang cuartel n~g caballeriang may m~ga punong cahoy sa
tapat, ni ang m~ga tagaroon, ni ang m~ga maliliit na bahay na pawid na
may matitibong na bubun~gang nan~gacucubli sa m~ga puno n~g saguing at
m~ga bun~ga, na guinagawang tulad sa m~ga pugad n~g bawa't ama n~g isang
mag-anac.

Tuloy ang paggulong n~g coche: nacasasalubong n~g isang carromatang hila
n~g isa o dalawang cabayo, na napagkikilalang galing lalawigan, dahil sa
guarnicion at iba pang cagamitang pawang abaca. Pinagpipilitang makita
n~g carromatero ang naglalacbay na nacasacay sa maningning na coche at
nagdaraang hindi nakikipagpalitan n~g cahi't isang pananalita, n~g
cahi't isang pakikipagbatian. Cung minsa'y isang carretong hila n~g
isang calabaw na marahan ang lacad at parang walang ano man ang siyang
nacawawala n~g capanglawan n~g maluluang at maalicaboc na m~ga
lansan~gang napapaliguan n~g makinang na araw n~g m~ga "tropico".
Nakikisaliw sa malungcot at di nagbabagong anyo n~g awit n~g
namamatnugot na nacasacay sa calabaw ang matinding calairit n~g tuyong
rueda sa pag-ikit na casama ang kinsekinse n~g mabigat na carreton; cung
minsan nama'y ang malagaslas na tunog n~g gasgas na m~ga paa n~g isang
paragos, niyang trineong sa Filipinas ay hinihilang napacabanayad
sa ibabaw n~g alaboc o n~g m~ga lubac sa daan. Sa m~ga capatagan, sa
m~ga malilinis na lupang pinaghahalamanan ay nan~gin~ginain ang m~ga
hayop na casama n~g m~ga tagac, na payapang nacadapo sa ibabaw n~g m~ga
vacang capong n~gumun~guya at linalasa ang m~ga sariwang damo n~g
parang, na ipinipikitpikit ang m~ga mata,; sa dacong malayo'y m~ga
babaeng cabayong nan~gagdadambahan, nan~gaglulucsuhan at
nan~gagtatacbuhang hagad n~g isang masival na potrong mababa ang buntot
at malago ang kiling: humahalinghing ang potro at pinasasambulat ang
lupa n~g canyang malalacas na m~ga cuco.

Pabayaan nating maglacbay ang binatang nagdidilidili o nacacatulog: ang
hiwagang malungcot o masaya n~g catapan~gang hindi nacacaakit n~g
canyang gunamgunam: ang araw na iyong nagpapapakintab sa m~ga dulo n~g
m~ga cahoy at nagpapatacbo sa m~ga tagabukid na nan~gapapaso ang m~ga
paa sa nagbabagang lupa, baga man sila'y may panyapac na m~ga lipac; ang
araw na iyong pumipiguil sa isang babaeng tagabukid sa lilim n~g isang
talisay o cawayanan, at sa canya'y nagpapaisip n~g m~ga bagaybagay na
walang catuturan at di mapagwari, ang isip na iyo'y hindi nacalulugod sa
ating binata.

Bumalic tayo sa Maynila samantalang gumugulong ang coche't
nagpapaguiray-guiray, tulad sa isang lasing, sa burol-burol na lupa, at
samantalang tumatawid sa tulay na cawayan, pumapanhic sa mataric na
ahunin o bumababa sa totoong malalim na lusun~gin.

TALABABA:

 Ang namamaguitna sa pagbili, pagbibili, ang nakikialam sa m~ga
almoneda at iba pa.

 Ang nagpapaupa n~g pagdadala n~g ano mang bagay na mabigat.

 Ang bahay na nagpapacain sa sino mang nagbabayad sa may ari, at
ang papatuloy sa bawa't magbayad.

 Wicang frances na ang cahuluga'y "fonda:" cacanan at tuluyan. Cung
ipan~gusap ay "restoran."

 Estatua o larawang cahoy, bato, tanso o bacal na inilalagay na
pinacahaligui n~g ano man.

 Tulay n~g Espana.

 Isang carruajeng ganito cung tawaguin.

 Tinatawag n~g catagalugang "carretela" ang isang sasacyang anyong
carretong marami ang lulan, n~guni't mahirap sa sumasacay; dalawa ang
gulong at isang cabayo ang humihila. Ang tinatawag na carretela n~g
m~ga castila ay isang mainam na carruajeng apat ang gulong at dalawang
cabayo ang humihila.

 Tinatawag na Sabana  ang daang macalampas n~g
Jardin Botanico, hangang sa m~ga unang bahay n~g Ermita, na tinatawag na
daang Real.

 Tinatawag n~g m~ga castilang guindilla ang m~ga policia municipal
sa sa Espana. Ang sili o ang bun~ga n~g tinatawag na "guindillo de
India."

 Ang lupang iniuucol sa pagtatanim n~g sarisaring cahoy at m~ga
halaman upang doo'y mapag-aralan ang m~ga carunun~gang nauucol sa bagay
na ito.

 Tila mandin naguguniguni na ni Rizal na sa pinagpatayaang iyon sa
paring canyang sinasabi, na sa acala co'y walang iba cung di si Pari
Burgos, doon din siya papatayin.

 Ang tan~ging ibong pinaniniwalaan n~g m~ga tao sa unang muling
nabubuhay, pagcatapos na masunog, sa ibabaw n~g canyang m~ga abo.

 Ang alin may sa dalawang panig na malapit sa Ecuador o
calaguitnaan n~g lupa, tinatawag ang isang panig na "tropico de Cancer"
sa hemisfercio boreal, at "tropico de Capriconio" de "hemisfercio
austral".

 Sasacyang walang gulong na siyang guinagamit pagca hielo ang
dinaraanan; cahawig n~g cangga o n~g paragos natin.




=IX.=

=MANGA CAUGALIAN NG BAYANG ITO=


Hindi nagcamali si Ibarra; nalululan n~ga si "victoriang" iyon si pari
Damaso at tumutun~go sa bahay na canyang bagong caiiwan.

 ¿Saan ba cayo paroroon? ang tanong n~g fraile cay Maria Clara at cay
tia Isabel, na man~gagsisisacay na sa isang cocheng may m~ga pamuting
pilac, at tinatampitampi ni pari Damaso ang m~ga pisn~gi ni Maria Clara,
sa guitna n~g canyang m~ga caguluhan n~g isip.

 Cucunin co sa beaterio ang aking m~ga bagaybagay roon ang sagot ni
Maria Clara.

¡Ahaaa! ¡aha! tingnan natin cung sino ang mananalo sa amin, tingnan
natin! ang ipinagbububulong na hindi napapansin ang sinasabi, na ano
pa't nagtaca, ang dalawang babae. Tinun~go ang hagdanan at nanhic doon
si pari Damasong nacatun~go ang ulot't madalang-dalang ang hacbang.

¡Marahil siya'y magsesermon at canyang isinasaulo ang canyang
ipan~gan~garal! ani tia Isabel; sacay na Maria at tatanghaliin tayo
n~g pagdating.

Hindi namin masabi cung magsesermon n~ga o hindi; datapuwa't inaacala
naming m~ga dakilang bagay ang m~ga pinag-iisip-isip niya, sa pagca't
hindi man lamang naiabot niya, ang canyang camay cay capitang Tiago,
caya't napilitang yumucod pa ito n~g caunti upang hagcan ang camay na
iyon.

 ¡Santiago! ang unang sinabi niya may pag-uusapan tayong mahahalagang
bagay; tayo na sa iyong oficina.

Maligalig ang loob ni Capitang Tiago, hindi nacaimic n~guni't sumunod sa
napacalaking sacerdote, at sinarhan ang pinto pagcapasoc nila.

Samantalang nagsasalitaan sila n~g lihim, siyasatin natin cung ano ang
kinaratnan ni Fr. Sybila.

Wala sa canyang convento ang pantas na dominico; maagang maaga,
pagcapagmisa, siya'y napatun~go sa convento n~g canyang capisanang na sa
macapasoc n~g pintuan ni Isabel Segunda, o ni Magallanes, alinsunod sa
naghaharing familia, sa Madrid.

Hindi niya pinansin ang masarap na amoy-chocolate, at gayon ding di niya
inino in~gay n~g m~ga cajon at ang salaping naririn~gig mula, sa
Procuracion, at bahagya n~g sumagot sa mapitagan at maguiliw na bati n~g
uldog na procurador, nanhic si Fr. Sybila, tinahac ang ilang m~ga
"corredor" at tumuctoc n~g buto n~g m~ga daliri sa isang pintuan.

 ¡Tuloy! anang isang voces na wari'y dumaraing.

 ¡Pagalin~gin nawa cayo n~g Dios sa inyong sakit! ang siyang bati n~g
batang dominico pagpasoc.

Nacaupo sa isang malaking sillon ang isang matandang pari, culubot at ga
namumutla na ang balat n~g mukha, cawan~gis n~g isa riyan sa m~ga
santong ipininta ni Rivera. Nan~glalalalim ang m~ga matang napuputun~gan
n~g lubhang malalagong kilay, na palibhasa'y laguing nacacunot ay
nacapagdaragdag n~g ningning n~g paghihin~galo n~g canyang m~ga mata.

Nababagbag ang loob na pinagmasdan siya ni pari Sibilang nacahalukipkip
ang m~ga camay sa ilalim n~g cagalanggalang na escapulario ni Santo
Domingo. Inilun~gayn~gay pagcatapos ang ulo, hindi umiimic at wari'y
naghihintay.

 ¡Ah! ang buntong hinin~ga n~g maysakit inihahatol sa akin, Hernando;
na akin daw ipahiwa! ¡Ipahiwa sa tanda co n~g ito! ¡Itong lupaing ito!
¡Ang cagulatgulat na lupaing ito! ¡Muhang uliran ca sa nangyayari sa
akin, Hernando!

Dahandahang itinaas ni Fr. Sybila ang canyang m~ga mata at itinitig sa
mukha n~g may sakit:

 At ¿ano po ang inyong minagaling? ang itinanong.

 ¡Mamatay! ¡Ay! ¿May nalalabi pa baga sa aking ibang bagay? Malabis na
totoo ang aking ipinaghihirap; datapuwa't.... pinapaghirap co naman ang
marami.... ¡nagbabayad-utang lamang aco! At icaw, ¿cumusta ca? ¿ano ang
sadya mo?,

 Naparito po aco't sasabihin co sa inyo ang ipinagcatiwalang bilin sa
akin.

 ¡Ah! ¿at ano ang bagay na iyon?

 ¡Psh! sumagot na may sama ang loob, umupo at ilinin~gon ang mukha, sa
ibang panig, m~ga cabulastigan ang sinabi sa atin; ang binatang si
Ibarra'y isang matalinong bagongtao; tila mandin hindi haling; n~guni't
sa acala co'y isang mabait na bagongtao.



 ¿Sa acala mo?

 ¡Nagpasimula cagabi ang canilang pagcacaalit!

 ¡Nagpasimula na! ¿at bakit?

Sinaysay ni Fr. Sibyla, sa maicling pananalita, ang nangyari cay pari
Damaso at cay Crisostomo Ibarra.

 Bucod sa rito ang idinugtong na pangwacas mag-aasawa ang binata sa
anac na babae ni Capitang Tiago, na nag-aral sa colegio n~g ating m~ga
capatid na babae; siya'y mayaman at di n~ga niya iibiguing magcaroon n~g
m~ga caaway upang siya'y mawal-an n~g caligayahan at cayamanan.

Itinan~go n~g may sakit ang canyang ulo, sa pagpapakilalang siya'y
sang-ayon.

 Siya n~ga, gayon din ang aking acala ... Sa pamamag-itan n~g gayong
babae at isang bianang lalaking gayon, maguiguing atin ang canyang
catawa't calolowa. At cung hindi ¡lalong magaling cung siya'y
magpakitang kaaway natin!

Minamasdang nagtataca ni Fr. Sibyla ang matanda.

 Unawaing sa icagagaling n~g ating Santong Capisanan ang idinugtong na
naghihirap n~g paghin~ga. Minamagaling co pa ang makilaban sa atin, cay
sa m~ga haling na pagpupuri at paimbabaw na panghihinuyo n~g m~ga
caibigan.... tunay at sila'y may m~ga bayad.

 ¿Inaacala po ba ninyong gayon?

Tiningnan siya n~g boong lungcot n~g matanda.

 ¡Tandaan mong magaling! ang isinagot na nagcacangpapagal Manacatili
ang ating capangyarihan samantalang sa capangyarihang iya'y nananalig.
Cung tayo'y labanan, ang sasabihin n~g Gobierno'y: "Nilalabanan sila, sa
pagca't ang m~ga fraile'y isang hadlang sa calayaan n~g m~ga filipino;
at sa pagca't gayo'y papanatilihin natin ang m~ga fraile."

 At ¿cung sila'y pakinggan? Manacanacang ang Gobierno'y....

 ¡Hindi sila pakikingan!

 Gayon man, cung sa udyoc n~g casakima'y nasain n~g Gobiernong maowi sa
canya ang ating inaani ... cung magcaroon n~g isang pan~gahas at walang
gulat na....

 Cung magcagayo'y ¡sa aba niya!

Capuwa hindi umimic.

 Bucod sa roon ang ipinatuloy n~g may sakit kinacailan~gan nating
tayo'y labanan, tayo'y pucawin: nagpapakilala sa atin ang m~ga labanang
ito n~g cung saan naroon ang ating cahinaan, at ang gayo'y
nacapagpapagaling sa atin. Nacararaya sa atin at nacapagpapahimbing ang
malabis na m~ga pagpuri: datapowa't sa labas ay nacapagpapapan~git n~g
ating anyo, at sa araw na mahulog tayo sa capan~gitang anyo, tayo'y
mapapahamac, na gaya n~g pagcapahamac natin sa Europa. Hindi na papasoc
ang salapi sa ating m~ga simbahan; sino ma'y wala n~g bibili n~g m~ga
escapulario, n~g m~ga correa at n~g ano man, at pagca hindi na tayo
mayaman, hindi na natin mapapapanalig ang m~ga budhi.

 ¡Psh! Mananatili rin sa atin ang ating m~ga "hacienda," ang ating m~ga
bahay!

 ¡Mawawala sa ating lahat, na gaya n~g pagcawala sa atin sa Europa! At
ang lalong masama'y nagpapagal tayo at n~g tayo'y mangguipuspos. Sa
halimbawa: iyang napacalabis na pagsusumakit na dagdagan sa taontaon,
ayon sa ating maibigan, ang halaga n~g buwis n~g ating m~ga lupa, ang
pagsusumakit na iyang aking sinalansang sa lahat n~g m~ga malalaking
pulong natin; ¡ang pagsusumakit na iyan ang siyang macapapahamac sa
atin! Napipilitan ang "indiong" bumili sa ibang daco n~g m~ga lupang
casing galing din n~g ating m~ga lupa o lalo pang magaling.
Nan~gan~ganib acong baca tayo'y nagpapasimula na n~g pagbaba: "Quos vult
perdere Jupiter dementat prius." Dahil dito'y huwag n~ga nating
dagdagan ang ating bigat; ang baya'y nagbububulong na. Mabuti ang inisip
mo: pabayaan natin ang ibang makikipaghusay doon n~g canicanilang
sagutin; papanatilihin natin ang sa ati'y pagpipitagang nalalabi, at sa
pagca't hindi malalao't makikiharap tayo sa Dios, linisin natin ang
ating m~ga cama'y ... ¡Maawa nawa sa ating m~ga kahinaan ang Dios n~g
m~ga pagcahabag!

 Sa macatuwid ay inaaacala po ba ninyong ang buwis ay ...

 ¡Howag na tayong mag-usap n~g tungcol sa salapi! ang isinalabat n~g
may sakit na masama ang loob. Sinasabi mong ipinan~gaco n~g teniente
cay pari Damaso..?

 Opo, ama ang sagot ni pari Sibylang ga n~gumin~giti na. N~guni't
nakita co caninang umaga ang teniente, at sinabi sa aking dinaramdam daw
niya ang lahat n~g nangyari cagabi, na umimbulog daw sa canyang ulo ang
Jerez, at sa acala niya'y gayon din ang nangyari cay pari Damaso. At
ang pan~gaco? ang tanong cong pabiro. Padre cura ang
isinagot: marunong po acong tumupad n~g aking wica, pagca sa pagtupad
na iya'y hindi co dinurun~gisan ang aking capurihan; cailan ma'y di co
naguing ugali ang magcanulo canino man, at dahil dito'y teniente aco
hangga n~gayon.

 N~g macapagsalitaan sila n~g m~ga iba't ibang bagay na walang
cabuluhan, nagpaalam si Fr. Sibyla.

Hindi n~ga naman naparoon ang teniente sa Malacanyang; n~gunit naalaman
din n~g Capitan General ang nangyari.

Nang nakikipagsalitaan siya sa canyang m~ga ayudante tungcol sa m~ga
pagbangguit na sa canya'y guinagawa n~g m~ga pahayagan sa Maynila, sa
ilalim n~g m~ga pamagat na m~ga "cometa" at iba pang m~ga
napakikita sa lan~git, sinabi sa canya n~g isa sa m~ga ayudanteng iyon
ang pakikipagcagalit ni pari Damaso, na pinalubha pa ang cabigatan n~g
m~ga pananalita, baga man pinakinis n~g caunti ang m~ga bigcas n~g sabi.

 Sino ang sa iyo'y nagsabi ang tanong n~g Capitan General na
n~gumin~giti.

 Narin~gig co po cay Laruja, na siyang nagbabalita caninang umaga sa
pasulatan n~g pamahayagan.

Muling n~gumiti ang Capitan General at idinagdag:

 ¡Hindi nacasasakit ang babae't fraile! Ibig cong manahimic sa
natitirang panahon n~g pagtira co sa lupang ito, at aayaw na acong
makipag-alit sa m~ga lalaking gumagamit n~g saya. At lalong lalo na
n~gayong aking natalastas na pinaglalaruan lamang n~g provincial ang
aking m~ga utos; hinin~gi cong pinacaparusa ang paglilipat sa ibang
bayan n~g fraileng iyan; at siya n~ga naman, siya'y inilipat, n~guni't
doon siya inilagay sa lalong magaling na bayan: ¡frailadas! na
sinasabi natin sa Espana.

N~guni't huminto n~g pagn~giti ang Capitan General n~g nagiisa na.

 ¡Ah! ¡cung hindi sana napacatan~ga ang bayang ito'y pasusucuin co ang
aking m~ga cagalanggalang na iyan! ang ipinagbuntong
hinin~ga. Datapuwa't carapatdapat ang bawa't bayan sa kinasasapitan
niya; gawin natin ang inuugali n~g lahat.

Samantala'y natapos si Capitang Tiago n~g pakikipulong cay pari Damaso,
o sa lalong magaling na sabi, ang pakikipulong ni pari Damaso cay
Capitang Tiago.

 ¡N~gayo'y napagsabihan na cata! ang sabi n~g franciscano n~g
magpaalam. Nailagan sana ang lahat n~g ito, cung nagtanongtanong ca muna
sa akin, cung di ca sana nagsinun~galing n~g icaw ay tinatatanong co.
¡Pagsicapan mong howag ca nang gumawa n~g m~ga cahalin~gan, at manalig
ca sa canyang inaama!

Lumibot n~g macaalawa o macaatlo sa salas si Capitang Tiagong
nag-iisip-isip at nagbubuntong hinin~ga; di caguinsaguinsa'y parang may
naisip siyang magaling, tumacbo sa panalan~ginan at pinatay ang m~ga
candila at ang lamparang canyang pinasindihan upang siyang macapagligtas
cay Ibarra.

 May panahon pa, sa pagca't totoong malayo ang linalacbay ang
ibinulong.


TALABABA:

 "Quos vult perdere Jupiter domentat prius", casabihang wicang
lating cung tatagalugui'y: Ang m~ga ibig ipahamac ni Jupiter ay
pinasisimulaang sirain muna ang isip. P.H.P.

 Ang cometa'y tulad sa bituing manacanacang napapanood natin sa
lan~git. Ang Cometa'y ma'y buntot na makinang na cung minsa'y isa at
cung minsa'y marami. Palibhasa'y ang galaw na painog n~g cometa'y
hiwalay na hiwalay sa caraniwang liniliguiran n~g m~ga planeta, caya
hindi nalalao't ang pagkakita natin sa canya. Isang casinun~galin~gang
ilinalaganap n~g m~ga han~gal na ang pagsicat n~g cometa'y nagbabalita
n~g m~ga sacunang mangyayari. Tinatawag ding "cometa" n~g m~ga castila
ang sarangolang papel na pinalilipad n~g m~ga bata.

 Ang masasama at magagaspang na cagagawan n~g m~ga fraile.




=X.=

=ANG BAYAN=


Halos sa pampang n~g dagatan ang kinalalagyan n~g bayang San Diego,
na sumasaguitna n~g m~ga capatagang halamanan at m~ga palayan.
Nagpapadala sa ibang m~ga bayan n~g asucal, bigas, cafe at m~ga bungang
halaman, o ipinagbibili caya n~g murangmura sa insic na nagsasamantala
n~g cawal-ang malay o n~g pagcahilig sa m~ga masasamang pinagcaratihan
n~g magsasaca.

Pagca araw na mabuting panahon at umaacyat ang m~ga bata sa caitaasan
n~g campanario n~g simbahan, na napapamutihan n~g lumot at n~g damong
hatid n~g han~gin; pagcacagayo'y masayang nan~gagsisigawan, sa udyoc n~g
cagandahan n~g natatanaw na humahandog sa canilang m~ga mata. Sa guitna
n~g caraming m~ga bubun~gang pawid, tisa, "zinc" at yunot, na
napapaguitnaan n~g m~ga bulaclac natatalastas n~g bawa't isa ang paraan
n~g pagcakita sa canicanilang bahay na maliliit, ang canila bagang
malilingguit na pugad. Nagagamit nilang pananda ang lahat: isang cahoy,
isang sampaloc na may maliliit na dahon, ang niog na puspos n~g m~ga
buco, tulad sa maanaking si Astarte o cay Diana sa Efeso
na may maraming suso, isang humahabyog na cawayan, isang bun~ga, isang
cruz. Naroroon, ang ilog, calakilakihang ahas na cristal na natutulog sa
verdeng alfombra: pinaaalon ang canyang agos n~g m~ga pirapirasong
malalaking batong nagcacapatlangpatlang sa mabuhan~ging inaagusan n~g
tubig; cumikipot ang ilog sa daco roon, at may m~ga pangpang na matataas
na kinacapitang nangpapalico-lico n~g m~ga cahoy na nacalitaw ang m~ga
ugat, at sa daco rito'y lumalaylay ang m~ga panabi at lumuluang at
tumitining ang agos. May natatanaw sa dacong malayong isang maliit na
bahay, na itinayo sa pangpang na hindi natacot sa cataasan, sa han~ging
malacas at sa pinanununghang ban~ging malalim, at masasabi, dahil sa
canyang maliliit na haligui, na siya'y isang calakilakihang zancuda
na nag-aabang n~g ahas upang daluhun~gin. M~ga catawan n~g puno n~g niog
o n~g cahoy na may balat pa, na gumagalaw at gumiguiwang ang siyang
naghuhugpong n~g magcabilang ibayo, at cahi't sila'y masasamang tulay,
datapuwa't maiinam namang cagamitan sa circo sa pagpapatiwatiwaric,
bagay na hindi dapat pawal-ang halaga: nan~gagcacatwa ang m~ga bata,
buhat sa ilog na pinaliliguan, sa m~ga pagcalaguim n~g nagdaraang
babaeng may sunong na bacol, o n~g matandang lalaking nan~gin~ginig sa
paglacad at pinababayaang mahulog ang canyang tungcod sa tubig.

N~guni't ang lalong nacahihicayat n~g pagmamasid ay ang isang matatawag
nating naiimos na gubat sa dagat na iyon n~g m~ga lupang linang. Diya'y
may m~ga catandatandaang m~ga cahoy, na guang ang catawan, at caya
lamang namamatay ay pagca tinamaan n~g lintic ang mataas na dulo at
nasusunog: ang sabihana'y hindi lumalakit sa iba ang apoy na iyon at
namamatay doon din; diya'y may m~ga pagcalalaking m~ga batong dinaramtan
n~g terciopelong lumot n~g panahon at n~g "naturaleza": humihimpil at
nagpapatongpatong sa canilang m~ga guang ang alaboc na pinacacapit n~g
ulan at ang m~ga ibon ang siyang nagtatanim n~g m~ga binhi. Malayang
lumalago ang m~ga cacahuyan: m~ga damo, m~ga dawag, m~ga tabing na
damong gumagapang na nan~gagsasalasalabat at nagpapalipatlipat sa isa't
isang cahoy, bumibitin sa m~ga san~ga, cumacapit sa m~ga ugat, sa lupa,
at sa pagca't hindi pa mandin nasisiyahan sa ganito si Flora, ay
nagtatanim siya n~g m~ga damo sa ibabaw n~g damo; nabubuhay ang lumot at
ang cabuti sa m~ga gahac-gahac na balat n~g cahoy, at ang m~ga damong
dapo, m~ga cawiliwiling manunuluyan, ay napapagcamal-an sa canilang m~ga
pagcayacap sa cahoy na mapagpatuloy.

Iguinagalang ang gubat na iyon: may m~ga sali't-saling sabing sinasalita
tungcol doon; n~guni't ang lalong malapit sa catotohanan, at sa pagca't
gayo'y siyang hindi lubhang pinaniniwalaan at hindi naman napag-aalaman,
ay ang sumusunod:

Nang ang baya'y wala cung di isang walang halagang tumpoc n~g m~ga
dampa, at saganang sumisibol pa sa pinacalansan~gan ang damo; n~g
panahong yaong pagcagabi ay nanasoc doon ang m~ga usa at m~ga
baboy-ramo, dumating isang araw ang isang matandang castilang malalalim
ang m~ga mata at totoong magaling magwicang tagalog. Pagcatapos na
matingnan at malibot ang m~ga lupa sa magcabicabila, ipinagtanong niya
cung sinosino ang may ari n~g cagubatang inaagusan n~g tubig na
malacuco. Nan~gagsiharap ang ilang nan~gagsabing umano'y sila raw ang
may ari, at ang guinawa n~g matanda'y binili sa canila ang gubat na
iyon, sa pamamag-itan n~g m~ga damit, m~ga hiyas at caunting salapi.
Nawala pagcatapos ang matanda na hindi maalaman cung paano.
Pinananaligan na n~g taong siya'y "encantado", n~g maino n~g m~ga pastol
ang isang caan~gutang nagbubuhat sa caratig na gubat; canilang binacas,
at ang nasumpun~gan nila'y ang matandang lalaking buloc na at nacabitin
sa san~ga n~g isang "baliti". Nacatatacot na siya n~g panahong buhay pa,
dahil sa canyang malalim at malagunlong na voces, dahil sa malalim
niyang m~ga mata at dahil sa tawa niyang walang in~gay; n~guni't
n~gayong siya'y magbigti ay lumiligalig siya sa pagtulog n~g m~ga babae.
Itinapon n~g ilang babae sa ilog ang m~ga hiyas at sinunog ang damit na
canyang bigay, at mula n~g ilibing ang bangcay sa puno n~g baliti ring
iyon, sino mang tao'y wala n~g man~gahas na doo'y lumapit. Isang pastol
na naghahanap n~g canyang m~ga hayop, ibinalitang nacakita raw siya roon
n~g m~ga ilaw; nan~gagsiparoon ang m~ga binata at nacarinig na sila n~g
m~ga daing. Isang culang palad na nan~gin~gibig, na sa pagmimithi niyang
mapuna n~g sa canya'y nagwawalang bahala, nan~gacong matitira siyang
magdamag sa lilim n~g cahoy at ipupulupot niya sa puno nito ang isang
mahabang yantoc, namatay dahil sa matinding lagnat na sa canya'y dumapo
kinabucasan n~g gabi n~g canyang pakikipagpustahan. May
pinagsasalitaanan pang m~ga catha't sali't saling sabi tungcol sa gubat
na iyon.

Hindi nag-ilang buwan at naparoon ang isang binatang wari'y mestizong
castila, na ang sabi'y anac daw siya n~g nasira, at nanahan sa suloc na
iyon at nan~gasiwa sa pagsasaca, lalonglalo na sa pagtatanim n~g tina.
Si Don Saturnino'y isang binatang malungcot ang asal at lubhang
magagalitin, at cung minsa'y malupit; datapuwa't totoong masipag at
masintahin sa paggawa: binacuran n~g pader ang pinaglibin~gan sa canyang
ama, na manacanaca lamang dinadalaw. Nang may cagulan~gan na'y nag-asawa
sa isang batang dalagang taga Maynila, at dito'y naguing anac niya si
Don Rafael, na ama ni Crisostomo.

Batangbata pa si Don Rafael ay nagpilit nang siya'y calugdan n~g m~ga
taong bukid: hindi nalao't pagdaca'y lumago ang pagsasacang dinala at
pinalaganap n~g canyang ama, nanahan doon ang maraming tao,
nan~gagsiparoon ang maraming insic; ang pulo n~g m~ga dampa'y naguing
isang nayon, at nagcaroon n~g isang curang tagalog; pagcatapos ay
naguing isang bayan, namatay ang cura at naparoon si Fr. Damaso;
n~guni't ang libin~ga't caratig na lupa'y pawang pinagpitaganan.
Nan~gan~gahas na maminsanminsan ang m~ga batang lalaking
man~gagsiparoong may m~ga dalang panghampas at m~ga bato, upang lumiguid
sa palibot libot at man~guha n~g bayabas, papaya, duhat at iba pa, at
cung minsa'y nangyayaring sa casalucuyan n~g canilang guinagawa, o cung
canilang pinagmamasdang walang imic ang lubid na gagalawgalaw buhat sa
san~ga n~g cahoy, lumalagpac ang isa o dalawang batong hindi maalaman
cung saan galing; pagcacagayo'y casabay n~g sigaw na: ¡ang matanda!
¡ang matanda! canilang ipinagtatapunan ang m~ga bun~gang cahoy at ang
m~ga panghampas, lumulucso sila sa m~ga cahoy at nan~gagtatacbuhan sa
ibabaw n~g malalaking bato at sa m~ga cacapalan n~g damo, at hindi sila
tumitiguil hanggang sa macalabas sa gubat, na nan~gamumutla, humihin~gal
ang iba, ang iba'y umiiyac, at cacaunti ang nan~gagtatawa.

TALABABA:

 Wala caming nasumpong na alin mang bayang ganito ang pan~galan,
n~guni't marami ang nacacatulad n~g calagayan n~g bayang ito. J. R.

 Pan~galan ni Venus; sa Siria; ni Ceres, sa Fenicia, at ni Juno sa
Cartago.

 Anac na babae ni Jupiter at ni Latona, capatid na babae ni Apolo
at diosa sa pan~gan~gaso.

 Caunaunahang ciudad n~g Tonia, sa Asia Menor, balita dahil sa
carikitdikitang templo ni Diana, na sinunog ni Erostrato. Ipinalagay ang
templong iyo'y isa sa pitong m~ga caguilaguilalas na edificiong itinayo
sa daigdig.

 Malalaking ibong totoong mahaba ang m~ga paa.

 Flora.




=XI.=

=ANG MAN~GA MACAPANGYARIHAN=


_Man~gaghati-hati cayo at cayo'y man~gaghari. (Bagong Machiavelo)_


¿Sinosino baga ang m~ga nacapangyayari sa bayan?

Cailan ma'y hindi nacapangyari si Don Rafael n~g nabubuhay pa siya, baga
man siya ang lalong mayaman doon, malaki ang lupa at halos may utang na
loob sa canya ang lahat. Palibhasa'y mahinhing loob at pinagsisicapang
huwag bigyang cabuluhan ang lahat n~g canyang m~ga guinagawa, hindi
nagtatag sa bayan n~g canyang partido , at nakita na natin cung
paano ang m~ga paglaban sa canya n~g makita nilang masama ang canyang
calagayan. ¿Si Capitang Tiago caya? Totoo't cung siya'y dumarating ay
sinasalubong siya n~g orquesta n~g m~ga nagcacautang sa canya,
hinahandugan siya n~g piguing at binubusog siya sa m~ga alay. Inilalatag
sa canyang mesa ang lalong magagaling na bun~gang cahoy; cung
nan~gacacahuli sa pan~gan~gaso n~g isang usa o baboy-ramo'y sa canya ang
icapat na bahagui; cung nababati niya ang cainaman n~g cabayo n~g isang
sa canya'y may utang, pagdating n~g calahating horas ay sumasacanyang
cuadra na: ang lahat n~g ito'y catotohanan; n~guni't siya'y
pinagtatawanan at tinatawag siya sa lihim na Sacristan Tiago.

¿Ang gobernadorcillo baga caya?

Ito'y isang culang palad na hindi nag-uutos, siya ang sumusunod; hindi
nacapagmumura canino man, siya ang minumura; hindi nagagawa niya ang
maibigan, guinagawa sa canya ang calooban n~g iba; ang capalit nito'y
nananagot siya sa Alcalde mayor n~g lahat n~g sa canya'y ipinag-utos,
ipinagawa at ipinatatag sa canya n~g m~ga iba, na para manding
nanggaling sa bun~go n~g canyang ulo ang lahat n~g iyon; n~guni't dapat
sabihin, sa icapupuri niya, na ang catungculang canyang hawac ay hindi
niya ninacaw o kinamcam: upang tamuhi'y nagcagugol siya n~g limang
libong piso, at maraming cadustaan, n~guni't sa napapakinabang niya'y
canyang inaacalang murangmura ang m~ga gugol na iyon.

¿Cung gayo'y baca caya ang Dios?

¡Ah! hindi nacatitigatig ang mabait na Dios n~g m~ga conciencia at n~g
pagcacatulog n~g m~ga mamamayan doon: hindi nacapan~gin~gilabot man
lamang sa canila; at sacali't masalita sa canila ang Dios sa alin mang
sermon, walang salang naiisip nilang casabay ang pagbubuntong hinin~ga:
¡Cung iisa sana ang Dios!... Bahagya na nila nagugunita ang Dios: lalong
malaki pa n~ga ang capagurang sa canila'y ibinibigay n~g m~ga santo at
m~ga santa. Napapalagay ang Dios sa m~ga taong iyong tulad diyan sa m~ga
haring naglalagay sa canyang paliguid n~g m~ga tinatan~gi sa pagmamahal
na m~ga lalaki't babae: ang sinusuyo lamang n~g baya'y itong canilang
m~ga tinatan~gi.

May pagcawan~gis ang San Diego sa Roma; n~guni't hindi sa Roma n~g
panahong guinuguhitan n~g araro n~g cuhilang si Romulo ang canyang
m~ga cuta; hindi rin sa Romang nacapaglalagda n~g m~ga cautusan sa
sandaigdig sa paliligo sa sarili't sa m~ga ibang dugo, hindi: wan~gis
ang San Diego sa casalucuyang Roma, at ang bilang caibhan lamang ay
hindi m~ga monumentong marmol at m~ga coliseo ang naroon, cung di
sawaling monumento at sabun~gang pawid. Ang pinaca-papa sa
Vaticano'y ang cura; ang pinaca hari sa Italiang na sa
Quirinal ay ang alferez n~g Guardia Civil; datapowa't dapat
unawaing ibabagay na lahat sa sawali at sa sabun~gang pawid. At dito'y
gaya rin doong palibhasa'y ibig macapangyari ang isa't isa,
nan~gagpapalagayang ang isa sa canila'y labis (sa macatuwid ay dapat
mawala ang isa sa canila), at dito nanggagaling ang walang licat na
samaan n~g loob. Ipaliliwanag namin ang aming sabi, at sasaysayin namin
ang caugalia't budhi n~g cura at n~g alferez.

Si Fr. Bernardo Salvi ay yaong bata at hindi makibuing franciscanong
sinaysay na namin sa unahan nito. Natatan~gi siya, dahil sa canyang m~ga
asal at kilos sa canyang m~ga capowa fraile, at lalonglalo na sa
napacabalasic na si pari Damasong canyang hinalinhan. Siya'y payat,
masasactin, halos lagui na lamang nag-iisip, mahigpit sa pagtupad n~g
canyang m~ga catungculan sa religion, at mapag-in~gat sa carilagan n~g
canyang pan~galan. May isang buwan lamang na nacararating siya roon,
halos ang lahat ay nakicapatid na sa V.O.T., bagay na totoong
ipinamamanglaw n~g canyang capan~gagaw na cofradia n~g Santisimo
Rosario. Lumulucso ang calolowa sa catuwaan pagcakita n~g nacasabit sa
bawa't liig na apat o limang m~ga escapulario, at sa bawa't bayawang ay
isang cordong may m~ga buhol, at niyong m~ga procesion n~g m~ga bangcay
o m~ga fantasma na may m~ga habitong guinggon. Nacatipon ang
sacristan mayor n~g isang mabutibuti n~g puhunan, sa pagbibili o sa
pagpapalimos, sa pagca't ganito ang marapat na pagsasalita, n~g m~ga
casangcapang kinakailan~gan upang mailigtas ang calolowa at mabaca ang
diablo: talastas n~g ang espiritung ito, na n~g una'y nan~gan~gahas na
sumalansang n~g pamukhaan sa Dios, at nag-aalinlan~gan sa
pananampalataya sa m~ga wica nito, ayon sa sabi sa librong santo ni Job,
na nagpailanglang sa alang-alang sa ating Pan~ginoong Jesucristo, na
gaya n~g guinawa naman n~g Edad Media sa m~ga bruja, at
nananatili, ang sabihan, hangga n~gayon sa paggawa n~g gayon din sa m~ga
asuang sa Filipinas; datapowa't tila mandin n~gayon ay naguing
mahihiyaing totoo na, hanggang sa hindi macatagal sa pagtin~gin sa
capirasong damit na kinalalarawanan n~g dalawang brazo, at natatacot sa
m~ga buhol n~g isang cordon: n~guni't dito'y walang napagkikilala cung
di sumusulong naman ang dunong sa panig na ito, at ang diablo'y aayaw sa
pagsulong, o cung dili caya'y hindi malulugdin sa pagbabagong asal,
tulad sa lahat n~g namamahay sa m~ga cadiliman, sacasacali't hindi ibig
na sapantahain nating taglay niya ang m~ga cahinaan n~g loob n~g isang
dalagang lalabing-limang taon lamang.

Alinsunod sa aming sinabi, si pari Salvi'y totoong masigasig gumanap n~g
canyang m~ga catungculan; napacasigasig naman, ang sabi n~g
alferez, Samantalang nagsesermon totoong siya'y maibiguing
magsermon pinasasarhan niya, ang m~ga pintuan n~g simbahan. Sa ganitong
gawa'y natutulad siya cay Neron na ayaw magpaalis canino man,
samantalang cumacanta sa teatro: n~guni't guinagawa iyon ni Neron sa
icagagaling, datapuwa't guinagawa ang m~ga bagay na iyon n~g cura sa
icasasama n~g m~ga calolowa. Ang lahat n~g caculan~gan n~g canyang m~ga
nasasacop, ang cadalasa'y pinarurusahan n~g m~ga "multa"; sa pagca't
bihirang bihirang namamalo siya,; sa bagay na ito'y naiiba siyang lubha
cay pari Damaso, na pinaghuhusay ang lahat sa pamamag-itan n~g m~ga
panununtoc at panghahampas n~g bastong nagtatawa pa at taglay ang
magandang han~gad. Sa bagay na ito'y hindi siya mapaghihinanactan: lubos
ang canyang paniniwalang sa pamamalo lamang pinakikipanayaman ang
"indio"; ganito ang salita n~g isang fraileng marunong sumulat n~g m~ga
libro, at canyang sinasampalatayanan, sa pagca't hindi niya, tinututulan
ang ano mang nalilimbag: sa hindi pagcamasuwaying ito'y macararaing ang
maraming tao.

Bihirang bihirang namamalo si Fr. Salvi, n~guni't gaya na n~ga n~g sabi
n~g isang sa baya'y matandang filosofo, na ang naguiguing
caculan~gan sa bilang ay pinasasagana naman sa tindi; datapuwa't hindi
rin naman siya mapaghihinanactan tungcol sa ganitong gawa.
Nacapan~gin~gilis n~g canyang m~ga ugat ang canyang m~ga pag-aayuno
at pan~gin~gilin n~g pagcain n~g m~ga lamang-cati na siyang
ikinapaguiguing dukha n~g canyang dugo, at, ayon sa sabihan n~g tao,
pumapanhic daw ang han~gin sa canyang ulo.

Ang alferez, na gaya na n~ga n~g sinabi namin, ang tan~ging caaway n~g
capangyarihang ito sa calolowa, na may pacay na macapangyari naman sa
catawan. Siya lamang ang tan~gi, sa pagca't sinasabi n~g m~ga babae na
tumatacas daw sa cura ang diablo, dahilang sa n~g minsang nan~gahas ang
diablo na tucsuhin ang cura, siya'y hinuli nito, iguinapos sa paa n~g
catre at saca pinalo n~g cordon, at caya lamang siya inalpasan ay n~g
macaraan na ang siyam na araw.

Yaya mang gayo'y ang taong pagcatapos n~g ganitong nangyari,
makipagcagalit pa sa cay pari Salvi ay maipapalagay na masama pa sa m~ga
abang diablong hindi marunong mag-in~gat, caya n~ga't marapat na
magcaroon n~g gayong capalaran ang alferez. Dona Consolacion cung
tawaguin ang canyang guinoong asawa, na isang matandang filipina, na
nagpapahid n~g maraming m~ga "colorete" at m~ga pintura; iba ang
ipinan~gan~galan sa canya n~g canyang esposo at n~g iba pang m~ga tao.
Nanghihiganti sa sariling catawan ang alferez, sa canyang pagcawalang
palad sa matrimonio, na nagpapacalasing hanggang sa di macamalay-tao;
pinag-"eejercicio" ang canyang m~ga sundalo sa arawan at siya'y
sumisilong sa lilim, o cung dili caya, at ito'y siyang lalong madalas,
pinapagpag niya n~g palo ang licod n~g canyang asawa, na cung di man
isang "cordero" (tupa) n~g Dios na umaalis n~g casalanan nino man,
datapuwa't nagagamit naman sa pagbabawas sa canya n~g maraming m~ga
cahirapan sa Purgatorio, sacali't siya'y maparoon, bagay na
pinag-aalinlan~ganan n~g mapamintacasing m~ga babae. Nan~gaghahampasang
magaling ang alferez at si Dona Consolaciong parang nan~gagbibiruan
lamang, at nag-aalay silang walang bayad sa m~ga capit-bahay n~g m~ga
panoorin: "concierto vocal" at "instrumental" n~g apat na camay,
mahina, malacas, na may "pedal" at lahat.

Cailan mang dumarating sa tain~ga ni pari Salvi ang m~ga
escandalong ito, siya'y n~gumin~giti at nagcucruz at nagdarasal
pagcatapos n~g isang Ama namin; cung tinatawag siyang "carca",
mapagbanalbanalan, "carliston", masakim, n~gumin~giti rin si pari
Salvi at lalong nagdarasal. Cailan ma'y ipinagbibigay alam n~g alferez
sa iilang castilang sa canya'y dumadalaw ang sumusunod na casabihan:

 ¿Paparoon ba cayo sa convento upang dalawin ang "curita" "Mosca,
muerta? ¡Mag-in~gat cayo! Sacali't anyayahan cayong uminom n~g
chocolate, ¡bagay na aking pinag-aalinlan~ganan!.. n~guni't gayon man,
cung cayo'y aanyayahan, cayo'y magmasid. ¿Tinawag ang alila't sinabing:
"Fulanito, gumawa ca n~g isang "jicarang" chocolate; ¿eh?" Cung
gayo'y matira cayong walang ano mang agam-agam; n~guni't cung sabihing:
"gumawa ca n~g isang "jicarang" chocolate, ¿"ah"?" Pagca gayo'y
damputin ninyo ang inyong sombrero at yumao cayong patacbo.

 ¿Bakit? ang tanong n~g causap na nagugulat ¿nanglalason po ba sa
pamamag-itan n~g chocolate? ¡Carambas!

 ¡Aba, hindi naman napacagayon!

 ¡At paano, cung gayon?

 Pagca chocolate ¿eh? ang cahuluga'y malapot, at malabnaw pagca
chocolate ¿ah?

N~guni't inaacala naming ito'y bintang lamang n~g alferez; sapagca't ang
casabihang ito'y cabalitaang guinagawa rin daw n~g maraming m~ga cura.
Ayawan lamang cung ito'y talagang ugali na n~g boong capisanan n~g m~ga
fraile ...

Upang pahirapan ang cura, ipinagbabawal n~g militar, sa udyoc n~g
canyang asawa, na sino ma'y huwag macagala pagcatugtog n~g icasiyam na
horas n~g gabi. Sinasabi ni Dona Consolaciong di umano'y canyang nakita
ang cura, na nacabarong pinya at nacasalacot n~g nito't n~g huwag siyang
makilala, na naglibot na malalim na ang gabi. Nanghihiganti naman n~g
boong cabanalan si Fr. Salvi: pagcakita niyang pumapasoc sa simbahan ang
alferez, lihim na nag-uutos sa sacristang isara ang lahat n~g m~ga
pinto, at nagpapasimula n~g pagsesermon hanggang sa mapikit ang m~ga
mata n~g m~ga santo at ibulong sa canya n~g calapating cahoy na na sa
tapat n~g canyang ulo, ang larawan baga n~g Espiritung Dios, na ¡siya
na, alang-alang! Hindi dahil dito'y nagbabagong ugali ang alferez, na
gaya rin n~g lahat n~g hindi marurunong magbalic-loob: lumalabas sa
simbahang nagtutun~gayaw, at pagcasumpong sa isang sacristan o alila n~g
cura'y pinipiit, binubugbog at pinapagpupunas n~g sahig n~g cuartel at
n~g bahay niyang sarili, na pagca nagcacagayo'y lumilinis. Pagbabayad
n~g sacristan n~g multang ipinarurusa n~g cura, dahil sa hindi niya
pagsipot, canyang ipinauunawa, ang cadahilanan. Dinirin~gig siyang
walang kibo ni Fr. Salvi, iliniligpit ang salapi, at ang unang
guinagawa'y pinawawal-an ang canyang m~ga cambing at m~ga tupa at n~g
doon sila man~ginain sa halamanan n~g alferez, samantalang humahanap
siya n~g isang bagong palatuntunan sa isang sermong lalong mahaba at
nacapagpapabanal. Datapuwa't hindi naguiguing hadlang ang lahat n~g ito,
upang pagcatapos ay man~gagcama'y at magsalitaan n~g boong cahinusayan,
cung sila'y magkita.

Pagca, itinutulog n~g canyang asawa ang calasin~gan o humihilic cung
tanghali, hindi maaway ni Dona Consolacion ang alferez, pagcacagayo'y
lumalagay sa bintana't humihitit n~g tabaco at nacabarong franelang
azul. Palibhasa'y kinasususutan niya ang cabataan, mula sa canyang
kinalalagya'y namamana, siya n~g canyang m~ga mata, sa m~ga dalaga, at
sila'y canyang pinipintasan. Ang m~ga dalagang itong sa canya'y
nan~gatatacot, dumaraang kimingkimi, na di man lamang maitunghay ang
m~ga mata, nan~gagdudumali n~g paglacad at pinipiguil ang paghin~ga. May
isang cabanalan si Dona Consolacion: tila mandin hindi siya nananalamin
cailan man.

Ito ang m~ga macapangyarihan sa bayang San Diego.


TALABABA:

 Machiavelo: balitang escritor, politico at literato italiano, na
naguing ministro sa Florencio, inihahatol ni Machiavelo sa canyang
sinulat na librong "El principe" ang pagdaraya sa m~ga pakikipanayam sa
taga ibang nacion tungcol sa politica. P.H.P.

 Capisanan n~g m~ga taong nagcacaisang loob sa pagsasanggalang n~g
isang caisipan.

 Alagaan n~g m~ga cabayo.

 Capatid ni Remo at siyang nagtayo n~g Roma n~g taong 733 bago
ipan~ganac si Cristo.

 Palacio n~g papa sa Roma, na na sa bundoc Vaticano.

 Palacio n~g hari sa Roma na na sa Quirinal, isa sa pitong bundoc
sa Roma.

 V.O.T. "abreviatura" n~g Venerable Orden Tercera; Cagalang-galang
na icatlong hanay n~g Capisanan o icatlong pulutong n~g Capisanan.

 Pangguitla sa tao. M~ga cabulaanang larawang likha n~g panimdim
n~g m~ga matatacutin.

 Dakilang panahong nagpasimula n~g pagwawasac sa caharian n~g Roma,
sa Calunuran, n~g m~ga "barbaro", taong 476, at ang wacas ay sa
pagcacuha n~g m~ga turco sa Constantinopla, n~g taong 1453, o sa
pagcatuclas n~g America n~g 1492. Ang pangyayari n~g feudalismo ang
siyang caraniwan n~g panahong iyon. P.H.P.

 Babaeng ayon sa m~ga han~gal ay catiyap n~g diablo. Nawawan~gis sa
asuwang na pinaniniwalaan n~g m~ga tagalog na mangmang. P.H.P.

 Dahil sa nawawangking totoo ang pinaniniwalaang "asuwang" n~g m~ga
tagalog sa pinaniniwalaang "bruja" n~g m~ga europeo'y inaacala cong ang
nagdala rito n~g ganyang maling sapantaha'y ang m~ga fraile o ang m~ga
castilang mangmang, na gaya rin n~g maraming m~ga pamahiing di dating
kilala n~g m~ga tagalog cung di n~g maparito na lamang ang m~ga taga
Espana P.H.P.

 Lucio Dominico Neron, malupit na emperador sa Roma; ipinapatay
niya ang canyang inang si Agripina at si Britanico, hinatulang mamatay
ang tagapag-alaga sa canyang si Burro, ang canyang maestrong si Seneca,
si Lucano at iba pang m~ga caguinoohan; pinag-usig ang m~ga cristiano at
sinunog ang Roma. Ipinan~ganac n~g taong 37 at namatay n~g taong 68.

 Ang nag-aaral o ang sumusunod sa filosofia o marunong n~g
filosofia, na isang carunun~gang nauucol sa cahulugan, calagayan,
pinagmumulaan at naguiguing bun~ga n~g m~ga bagay bagay.

 Ang pan~gin~gilin sa ano man, lalong-lalo ang mahigpit na
pagpipiguil na huwag gumawa n~g ano mang bagay na masama, na siyang ibig
n~g Dios na ating sundin, ayon sa profeta Isaias LVIII. 3-7. Tungcol sa
ayuno n~g catawan, ang pagkabawal baga n~g pagcaing ano man, minsan
lamang na ipinag-utos na sapilitang susundin n~g m~ga israelita sa araw
n~g pagsisisi, ayon sa Levitico XVI. 29, 31, na doo'y ang salitang:
"papagpipighatiin ninyo ang inyong calolowa," caraniwang ang inaaring
cahulugan ay mag-ayuno; sa pagca't ang ayuno sa m~ga judio'y tunay
n~gang isang araw n~g pagpipighati at pagpapacababa. Wala na acong iba
pang nakita tungcol sa ayuno sa m~ga cautusang lagda ni Moises.
Ipinag-uutos ang ilang araw na pag-aayuno n~g panahong nabibihag ang
m~ga judio sa Babilonia, ayon sa sabi ni Zacarias VII. 1-7; VIII. 19,
baga man hindi sinasabi roon ang m~ga pinagcadahilanan n~g gayong
tadhana. Gayon man, manacanacang ipinag-utos na man~gag-ayuno ang lahat
dahil sa m~ga tan~ging nangyayari, datapuwa't hindi tadhanang iparati
ang pag-aayuno, cung di sa panahong lamang na iyon; gaya na n~ga n~g
magcatipon ang m~ga taga Atispa ay nan~gag-ayunong lahat ayon sa sulat
ni Samuel VII. 6. Nag-utos din si Josaphat na mag-ayuno ang lahat n~g
m~ga judio, dahil sa pakikibaca sa m~ga Moabita at Ammonita, ayon sa 2.a
Cronica XX. 3. Gayon ding m~ga pag-aayuno ang guinawa n~g iba't ibang
m~ga cautusan n~g m~ga judio, at sa pagca't ang Cristianismo'y religiong
ucol sa lahat n~g m~ga bayan, hindi na n~ga ipinag-utos sa m~ga
Cristianong sapilitan ang pag-aayuno, ayon sa makikita natin sa m~ga
Santong Evangelio. Ang pag-aayuno'y cusa n~g calooban at dapat ganaping
hindi sa pagpaparan~galan, at gagawing tanda n~g taimtim na pagsisisi sa
m~ga casalanan, ayon cay San Mateo, VI. 16.

 Pangpinta sa mukha at n~g pumula.

 Pagsasanay sa paggamit n~g sandata at n~g m~ga kilos n~g
pagcasundalo.

 Ang m~ga canta't m~ga tugtog na magcasaliw; at ang ibig sabihin
dito'y may tacapan at may paluan.

 "Pedal", tapacan sa piano, at ang ibig sabihi'y may sicaran pa.

 Sa wica natin ay walang tunay na catumbas ang sabing "escandalo"
na ang isa sa m~ga cahuluga'y ang pagtatalong nacapagcacasala o
nacababagabag sa iba.

 Sawicaing ang cahuluga'y capanig n~g may m~ga caisipang tulad sa
adhicain n~g m~ga fraile.

 Ang cacampi ni Carlos na ibig maghari sa Espana.

 Curang maliit o curacurahan.

 Lan~gaw na patay. Mapagpataypatayan samantalang nag-iisip n~g m~ga
catampalasanang gawa.

 Ang caraniwang tawaguing "pozuelo" o tasang lalagyan n~g
chocolate.

 Isang casabihang catumbas n~g ¡aba! ¡nacu! ¡diaske! at iba pang
nagpapakilala n~g towa, galit, pagtataca.

 Malapot sa wicang castila'y "espeso", caya chocolate ¿eh? ang
sinasabi n~g cura pagca chocolateng malapot ang ibig. Malabnaw sa
wicang castila'y "aguado", caya't chocolate ¿ah? ang sabi pagca ang ibig
ay malabnaw.




=XII.=

=ANG LAHAT NANG MANGA SANTO=


Marahil ang bugtong na bagay na hindi matututulang ikinatatan~gi n~g tao
sa m~ga hayop ay ang paggalang na inihahandog sa m~ga namamatay.

Sinasaysay n~g m~ga historiador na sinasamba at dinidios nila ang
canilang m~ga nuno at magugulang; n~gayo'y tumbalic ang nangyayari: ang
m~ga patay ang nagcacailan~gang mamintuho sa m~ga buhay. Sinasabi rin
namang iniin~gatan n~g m~ga taga Nueva Guinea sa m~ga caja ang m~ga
but-o n~g canilang m~ga patay at nakikipagsalitaan sa canila; sa
pinacamarami sa m~ga bayan n~g Asia, Africa at America'y hinahayinan ang
canilang m~ga patay n~g lalong masasarap nilang m~ga pagcain, o ang m~ga
pagcaing minamasarap n~g m~ga patay n~g panahong sila'y nabubuhay, at
nan~gagpipiguing at inaacala nilang dumadalo sa m~ga piguing na ito ang
m~ga patay. Ipinagtatayo n~g m~ga taga Egipto n~g m~ga palacio ang m~ga
patay, ang m~ga musulman nama'y ipinagpapagawa, sila n~g maliliit na
m~ga capilla, at iba pa; datapowa't ang bayang maestro sa bagay na ito,
at siyang lalong magaling ang pagcakilala sa puso n~g tao'y ang bayan
n~g Dahomey. Natatalastas n~g m~ga maiitim na ito, na ang tao'y
mapanghiganti, at sa pagca't gayo'y sinasabi nilang upang mabigyang
catowaan ang namatay, wala n~g lalong magaling cung di ang patayin sa
ibabaw n~g pinaglibin~gan sa canya ang lahat n~g canyang m~ga caaway; at
sa pagca't ang tao'y malulugding macaalam n~g m~ga bagay-bagay, sa
taon-tao'y pinadadalhan siya n~g isang "correo" sa pamamag-itan n~g
linaplap na balat n~g isang alipin.

Tayo'y naiiba sa lahat n~g iyan. Baga man sa nababasa sa m~ga sulat na
nauukit sa m~ga pinaglibin~gan, halos wala sino mang naniniwalang
nagpapahin~galay ang m~ga patay, at lalo n~g hindi pinaniniwalaang
sumasapayapa. Ang lalong pinacamagaling mag-isip ay nan~gag-aacalang
sinasanag pa ang canilang m~ga nuno sa tuhod sa Purgatorio, at cung di
siya mapacasama (mapasainfierno baga), masasamahan pa niya, sila roon sa
mahabang panahon. At ang sino mang ibig tumutol sa amin, dalawin niya
ang m~ga simbahan at ang m~ga libin~gan sa boong maghapong ito, magmasid
at makikita. Datapowa't yamang tayo'y na sa bayan n~g San Diego, dalawin
natin ang libin~gan dito.

Sa dacong calunuran, sa guitna n~g m~ga palaya'y naroroon, hindi ang
ciudad, cung di ang nayon n~g m~ga patay: ang daan n~g pagparoo'y isang
makitid na landas, maalaboc cung panahong tag-init, at mapamamangcaan
cung panahong tag-ulan. Isang pintuang cahoy, at isang bacod na ang
calahati'y bato at ang calahati'y cawayan ang tila mandin siyang
ikinahihiwalay n~g libin~gang iyon sa bayan n~g m~ga buhay; datapowa't
hindi nahihiwalay sa m~ga cambing n~g cura, at sa ilang baboy n~g m~ga
calapit bahay, na pumapasoc at lumalabas doon upang man~gagsiyasat sa
m~ga libin~gan o man~gagcatowa sa gayong pag-iisa.

Sa guitna n~g maluang na bacurang iyon may nacatayong isang malaking
cruz na cahoy na natitiric sa patun~gang bato. Inihapay n~g unos ang
canyang INRI na hoja de lata, at kinatcat n~g ulan ang m~ga letra. Sa
paanan n~g cruz, tulad sa tunay na Golgota, samasamang nabubunton
ang m~ga bun~go n~g ulo at m~ga but-o, na ang walang malasakit na
maglilibing ay itinatapon doon ang canyang m~ga nahuhucay sa m~ga
libin~gan. Diya'y man~gaghihintay sila, ang lalong malapit mangyari,
hindi n~g pagcabuhay na mag-uli n~g m~ga patay, cung di ang pagdating
doon n~g m~ga hayop at n~g sila'y painitin n~g canilang m~ga tubig at
linisin ang canilang malalamig na m~ga cahubdan. Namamasdan sa
paliguidliguid ang m~ga bagong hucay: sa daco rito'y hupyac ang lupa, sa
daco roo'y anyong bunduc-bunducan naman. Sumisibol doo't lumalago n~g
mainam ang tarambulo't pandacaki; ang tarumbulo'y n~g tunduin ang m~ga
binti n~g canyang matitinic na m~ga bun~ga, at n~g dagdag naman n~g
pandacaki ang canyang amoy sa amoy n~g libin~gan, sacali't ito'y walang
casucatang amoy. Gayon ma'y nasasabugan ang lupa n~g ilang maliit na
m~ga bulaclac, na gaya rin naman n~g m~ga bun~gong iyong ang Lumikha
lamang sa canila ang nacacakilala na: ang n~giti n~g m~ga bulaclac na
iyo'y maputla at ang halimuyac nila'y ang halimuyac n~g m~ga baunan. Ang
damo at ang m~ga gumagapang na damo'y tumatakip sa m~ga suloc,
umuucyabit sa m~ga pader at sa m~ga "nicho", na ano pa't dinaramtan
at pinagaganda ang hubad na capan~gitan; cung minsa'y pumapasoc sa m~ga
gahac na gawa n~g m~ga lindol, at inililihim sa m~ga nanonood ang m~ga
cagalanggalang na m~ga libin~gang walang laman.

Sa horas n~g pagpasoc namin ay binugaw ang m~ga hayop; ang
man~gisan~gisang baboy lamang, hayop na mahirap papaniwalain, ang siyang
sumisilip n~g canyang maliliit na m~ga mata, isinusun~gaw ang ulo sa
isang malaking guang n~g bacod, itinataas ang n~guso sa han~gin at
wari'y sinasabi sa isang babaeng nagdarasal:

 Howag mo namang cacanin lahat, tirhan mo aco nang caunti, ¿ha?

May dalawang lalaking humuhucay n~g isang baunan sa malapit sa pader na
nagbabalang gumuho: ang isa, na siyang maglilibing ay walang
cabahabahala; iniwawacsi ang m~ga gulogod at ang m~ga buto, na gaya na
pag-aabsang n~g isang maghahalaman n~g m~ga bato at m~ga san~gang tuyo;
ang isa'y nan~gan~ganin~gani, nagpapawis, humihitit at lumulura maya't
maya.

 ¡Pakinggan mo! anang humihitit, sa wicang tagalog. ¿Hindi caya
magaling na cata'y humucay sa ibang lugar? Ito'y bagong bago.

 Pawang bago ang lahat n~g libing.

 Hindi na aco macatagal. Ang but-ong iyang iyong pinutol ay dumurugo pa
... ¡hm! ¿at ang m~ga buhoc na iyan?

 ¡Nacu, napacamaselang ca naman! ang ipinagwica sa canya n~g isa ¡Ang
icaw ma'y escribiente sa Tribunal! Cung humucay ca sanang gaya co n~g
isang bangcay na dadalawampong araw pa, sa gabi, n~gitn~git n~g dilim,
umuulan ... namatay ang farol cong dala....

Kinilabutan ang casama.

 Naalis ang pagcapaco n~g cabaong, umaalin~gasaw ... at mapilitan cang
pasanin mo ang cabaong na iyon, at umuulan at caming dalawa'y capuwa
basa at....

 ¡Kjr!....At ¿bakit mo hinucay?...!

Tiningnan siya n~g maglilibing n~g boong pagtataca.



 ¿Bakit?...¿nalalaman co ba? ¡Ipinag-utos sa aking hucayin co!

 ¿Sino ang nag-utos sa iyo?

Napaurong n~g caunti ang maglilibing at pinagmasdan ang canyang casama,
mula sa paa hangang ulo.

 ¡Aba! ¡tila ca naman castila! ang m~ga tanong ding iyan ang siyang
guinawa sa akin pagcatapos n~g isang castila, datapuwa't sa lihim.
N~gayo'y sasagutin cata, n~g gaya n~g pagcasagot co sa castila:
ipinag-utos sa akin n~g curang malaki.

 ¡Ah! at ¿ano ang guinawa mo sa bangcay pagcatapos? ang ipinagpatuloy
na pagtatanong n~g maselang.

 ¡Diablo! cung di co lamang icaw nakikilala at natatalastas cung icaw
ay "lalaki", sasabihin cung icaw ay tunay n~gang castilang civil: cung
magtanong ca'y tulad din sa canya. Gayon ...ipinag-utos sa akin n~g
curang malaking siya'y ilibing co sa libin~gan n~g m~ga insic, n~guni't
sa pagca't totoong mabigat ang cabaong at malayo ang libin~gan n~g m~ga
insic....

 ¡Ayaw! ¡ayaw! ¡ayaw co n~g humucay! ang isinalabat n~g causap na
lipos n~g pan~gin~gilabot, na binitiwan ang pala at umahon sa
hucay; aking nabaac ang ba-o n~g isang ulo at nan~gan~ganib acong baca
hindi aco patuluguin sa gabing ito.

Humalakhac ang maglilibing n~g canyang makitang samantalang umaalis ay
nagcucruz.

Unti-unting napupuno ang libin~gan n~g m~ga lalaki't m~ga babaeng pawang
nan~gacalucsa. Ang iba'y nan~gaghahanap na maluat n~g baunan;
sila-sila'y nan~gagtatatalo, at sa pagca't hindi mandin sila
man~gagcasundo, sila'y nan~gaghihiwalay at bawa't isa'y lumuluhod cung
saan lalong minamagaling niya,; ang m~ga iba, na may m~ga "nicho" ang
canilang m~ga camag-anac, nan~gagsisindi n~g malalaking candila at
nan~gagdarasal n~g taimtim; naririnig din naman ang m~ga buntong
hinin~ga at m~ga hagulhol, na pinacalalabis o pinipiguil. Naririn~gig na
ang alin~gawn~gaw n~g "orapreo, orapresis" at "requiemeternams."

Nasoc na nacapugay ang isang matandang lalaki. Marami ang nan~gagtawa
pagcakita sa canya, ikinunot ang m~ga kilay n~g ilang m~ga babae. Tila
mandin hindi pinupuna n~g matandang lalaki ang gayong m~ga ipinakikita
sa canya, sa pagca't napatun~go siya sa bunton n~g m~ga bun~go n~g ulo,
lumuhod at may hinanap sa loob n~g ilang sandali sa m~ga but-o;
pagcatapos ay main~gat na inisaisang ibinucod ang m~ga bun~go n~g ulo,
at sa pagca't hindi mandin makita niya ang canyang hinahanap, umiling,
lumin~gap sa magcabicabila at nagtanong sa maglilibing.

 ¡Oy! ang sinabi sa canya.

Tumunghay ang maglilibing.

 ¿Nalalaman mo ba cung saan naroon ang isang magandang bungo n~g ulo,
maputing tulad sa laman n~g niyog, walang caculangculang ang m~ga
n~gipin, na inalagay co sa paanan n~g cruz, sa ilalim n~g m~ga dahong
iyon?

Ikinibit n~g maglilibing ang canyang m~ga balicat.

 ¡Masdan mo! ang idinugtong n~g matanda, at ipinakita sa canya, ang
isang pilac na salapi, wala aco cung hindi ito, n~guni't ibibigay co sa
iyo cung makita mo ang bun~gong iyon.

Pinapagdilidili siya, n~g ningning n~g salapi, tinanaw ang buntunan n~g
m~ga, buto, at nagsalita:

 ¿Wala ba roon? Cung gayo'y hindi co nalalaman. N~guni't cung ibig
ninyo'y bibigyan co po cayo n~g iba.

 ¡Catulad ca n~g baunang iyong hinuhucay! ang winica sa canya n~g
matandang lalaking nan~gin~ginig ang voces; hindi mo nalalaman ang
halaga n~g nawawala sa iyo. ¿Sino ang ililibing sa hucay na iyan?

 ¿Nalalaman co ba cung sino? Isang patay ang ililibing diyan! ang
sagot na nayayamot n~g maglilibing.

 ¡Tulad sa baunan! ¡tulad sa baunan! ang inulit n~g matandang lalaking
nagtatawa n~g malungcot; hindi mo nalalaman ang iyong hinuhucay at ang
iyong nilalamon! ¡Hucay! ¡hucay!

Samantala'y natapos n~g maglilibing ang canyang gawa; dalawang
nacatimbong lupang basa at mapulapula ang na sa magcabilang tabi n~g
hucay. Cumuha sa canyang salacot n~g hicho, n~guman~ga at
pinagmasidmasid na may anyong tan~ga ang m~ga nangyayari sa canyang
paliguid.


TALABABA:

 Caraniwang tawaguin n~g m~ga tagalog ang fiesta n~g lahat n~g m~ga
santo, na "Todos los Santos", baga man ito'y wicang castila.

 Ang sumusulat n~g m~ga libro n~g m~ga casaysayan n~g m~ga nangyari
n~g panahong nacaraan na.

 Dating caharian n~g m~ga itim na tao sa Guinea, at colonia
francesa mula n~g 1892.

 Tinatawag ding Calvario, na ang cahuluga'y timbunan o lalagyan n~g
m~ga bun~go. Ang Calvario o Golgota'y na sa ibaba n~g Jerusalem at
caugalian n~g m~ga judiong doon patayin ang m~ga tulisan at magnanacaw.
Diyan n~ga ipinaco sa Cruz si Jesus, ang Dakilang Banal na hinatulang
mamatay roong tulad sa isang imbing magnanacaw. Sa bundoc din n~g
Golgota naroon ang halamanan ni Jose de Arimathea na pinaglibin~gan sa
bangcay n~g Mananacop. S. Mateo XXVII. 33: Marcos XV. 22; Lucas XXIII.
32; Juan XIX 17, 41. Sinasapantaha n~g ibang iyon din ang bundoc
"Moriah", na pinagdalhan ni Abraham sa canyang anac na si Isaac upang
patayin, sa pagtalima sa utos n~g Dios. Genesis XXII. 2. P.H.P.

 Ang guang na sadyang inilalagay sa m~ga pader n~g m~ga libin~gan,
at doon inililibing ang m~ga bangcay na may cabaong, sa pamamaguitan n~g
mahal na bayad sa pari o cura n~g bayan. May m~ga bayang tagalog na
tinatawag na "butas" ang "nicho."




=XIII.=

=MGA PAUNANG TANDA NANG UNOS=


Nang sandaling lumalabas ang matandang lalaki, siya namang pagtiguil sa
pasimula n~g bagtas o landas n~g isang cocheng tila mandin malayo ang
pinanggalin~gan, punongpuno n~g alaboc at nagpapawis ang m~ga cabayo.

Umibis si Ibarra sa cocheng casunod n~g isang alilang matandang lalaki;
pinaalis ang coche sa isang galaw lamang n~g ulo at napatun~go sa
libin~gang walang kibo at malungcot.

 ¡Hindi itinulot n~g aking sakit at n~g aking m~ga pinan~gan~gasiwaang
aco'y macabalic dito! ang sinasabi n~g matandang lalaki n~g boong
cakimian; sinabi ni Capitang Tiagong siya na ang bahalang magpatayo n~g
isang "nicho"; datapuwa't tinaniman co n~g m~ga bulaclac at isang cruz
na aco ang gumawa....

Hindi sumagot si Ibarra.

 ¡Diyan po sa licod n~g malaking cruz na iyan ang ipinagpatuloy n~g
alila, na itinuturo ang isang suloc n~g sila'y macapasoc na sa pintuan.

Lubhang natitigagal n~ga ang caisipan ni Ibarra, caya't hindi niya
nahiwatigan ang pagtataca n~g ilang tao n~g siya'y canilang makilala, na
tumiguil sa canilang pagdarasal at sinundan siya n~g tin~gin, sa laki
n~g pangguiguilalas.

Nag-iin~gat ang binata n~g paglacad, pinan~gin~gilagan niyang dumaan sa
ibabaw n~g m~ga pinaglibin~gan, na madaling nakikilala sa cahupyacan n~g
lupa. Tinatapacan niya n~g una, n~gayo'y iguinagalang niya; gayon din
ang pagcacalibing sa canyang ama. Huminto siya pagdating sa cabilang
daco n~g cruz at tumin~gin sa palibotlibot. Namangha at napatigagal ang
canyang casama; hinahanap niya ang bacas sa lupa ay wala siyang makitang
cruz saan man.

 ¿Dito caya? ang ibinubulong; hindi doon; n~guni't hinucay ang lupa.

Tinitingnan siya ni Ibarra, na totoong masama ang loob.

 ¡Siya n~ga! ang ipinagpatuloy, natatandaang cong may isang bato sa
tabi; may caiclian ang hucay niyao'y may sakit ang maglilibing, caya't
isang casama ang siyang napilitang humucay datapuwa't itatanong natin sa
canya cung ano ang guinawa sa cruz.

Pinatun~guhan nila ang maglilibing, na nagmamasid sa canila n~g boong
pagtataca.

Yumucod ito sa canila, pagcapugay n~g canyang salacot.

 Maipakikisabi po ba ninyo sa amin cung alin ang hucay na doo'y dating
may isang cruz? ang tanong n~g alila.

Tiningnan n~g tinatanong ang lugar at nag-isip isip.

 ¿Isang cruz bang malaki?

 ¿Opo, malaki, ang pinapagtibay na sagot n~g matandang lalaki n~g
boong catuwaan, at tinitingnan niya n~g macahulugan si Ibarra, at sumaya
naman ang mukha nito!

 ¿Isang cruz na may labor at may taling oway?

 ¡Siya n~ga! ¡siya n~ga! ¡iyan n~ga! ¡iyan n~ga! at iguinuhit n~g
alila sa lupa ang isang anyong cruz bizantina.

 ¿At may tanim na m~ga bulaclac sa hucay?

 ¡M~ga adelfa, m~ga sampaga at m~ga pensamiento! ¡iyan n~ga! ang
idinugtong na malaki ang towa, at inalayan niya n~g isang tabaco ang
maglilibing.

 Sabihin n~ga ninyo sa amin cung alin ang hucay at cung saan naroon ang
cruz.

Kinamot n~g maglilibing ang tain~ga't sumagot na naghihicab:

 ¡Aba ang cruz!... ¡akin n~g sinunog!

 ¿Sinunog? at ¿bakit ninyo sinunog?

 Sa pagca't gayon ang ipinag-utos n~g curang malaki.

 ¿Sino ba ang curang malaki? ang tanong ni Ibarra.

 ¿Sino? Ang nanghahampas, si pari Garrote.

Hinaplos ni Ibarra ang canyang noo.

 Datapuwa't ¿masasabi po ba ninyo sa amin man lamang ang kinalalagyan
n~g hucay? Dapat ninyong matandaan.

N~gumiti ang maglilibing.

 ¡Wala na riyan ang patay! ang muling isinagot n~g boong catahimican.

 ¿Ano po ang sabi ninyo?

 ¡Aba! ang idinugtong n~g taong iyong ang anyo'y nagbibiro; ang
naguing capalit niya'y isang babaeng inilibing co roong may isang linggo
na n~gayon.

 ¿Nauulol po ba cayo? ang itinanong sa canya n~g alila, diyata't wala
pa namang isang taong siya'y aming inililibing.

 ¡Tunay n~ga iyon! marami n~g buwan ang nacaraan mula n~g siya'y aking
hucayi't cuning uli sa baunan. Ipinag-utos sa aking siya'y hucayin co
n~g curang malaki, upang dalhin sa libin~gan n~g m~ga insic. N~guni't sa
pagka't mabigat at umuulan n~g gabing yaon....

Hindi nacapagpatuloy n~g pananalita ang tao; umudlot sa pagcaguitla n~g
makita ang anyo ni Crisostomo, na dinaluhong siya't saca siya tinangnan
sa camay at ipinagwagwagan.

 At guinawa mo ba? ang tanong n~g binatang ang anyo n~g pananalita'y
hindi namin maisaysay.

 Howag po cayong magalit, guinoo ang sagot n~g maglilibing na
namumutla't nan~gin~ginig; hindi co po naman siya inilibing sa
casamahan n~g m~ga insic. Mabuti pa ang malunod cay sa mapasama sa m~ga
insic ang wica co at siya'y iniabsang co sa tubig!

Inilagay ni Ibarra ang canyang m~ga camay sa magcabilang balicat n~g
maglilibing at mahabang oras na siya'y tinitigan n~g tin~ging hindi
maisaysay cung anong ibig sabihin.

 ¡Icaw ay wala cung di isang culang palad! ang sinabi, at umalis na
dalidaling tinatahac ang m~ga buto, m~ga hucay, m~ga cruz, na parang
isang sira ang isip.

Hinahaplos n~g maglilibing ang canyang bisig at bumubulong:

 ¡Ang guinagawang m~ga caligaligan n~g m~ga patay! Binugbog aco n~g
baston n~g paring malaki, dahilang ipinahintulot cong ilibing ang patay
na iyon n~g aco'y may sakit; n~gayo'y caunti n~g baliin nito ang aking
bisig, dahil sa pagcahucay co n~g bangcay. ¡Ito n~ga namang m~ga
castila! ¡Marahil pa'y alisan aco nito n~g aking hanap-buhay!

Matulin ang lacad ni Ibarra na sa malayo ang tanaw; sumusunod sa canyang
umiiyac ang alilang matandang lalaki.

Lulubog na lamang ang araw; macacapal na m~ga dilim ang siyang lumalatag
sa Casilan~ganan; isang han~ging mainit ang siyang nagpapagalaw sa dulo
n~g m~ga cahoy at nagpaparaing sa m~ga cawayanan.

Nacapugay na lumalacad si Ibarra; sa canyang m~ga mata'y walang
bumabalong na isang luha man lamang, walang tumatacas sa canyang dibdib
cahi't isang buntong hinin~ga. Lumalacad na parang may pinagtatanauan,
marahil sa pagtacas sa anino n~g canyang ama, o baca naman caya sa
dumadating na unos. Tinahac ang baya't lumabas sa luwal, tinun~go yaong
lumang bahay na malaon n~g panahong hindi tinutungtun~gan. Naliliguid
ang bahay na iyon n~g pader na sinisibulan n~g m~ga damong macacapal ang
dahon, tila mandin siya'y hinuhudyatan; bucas ang m~ga bintana; umuugoy
ang ilang-ilang at ipinapagaspas n~g boong casayahan ang canyang m~ga
san~gang hitic n~g m~ga calapati na nagpapaliguidliguid sa matibong na
bubong n~g canilang tahanang na sa guitna n~g halamanan.

N~guni't hindi pinapansin n~g binata ang caligayahang itong inihahandog
sa canyang pagbalic sa lumang bahay: nacapaco ang canyang m~ga mata sa
anyo n~g isang sacerdoteng canyang macacasalubong. Ito'y ang cura sa San
Diego, yaong laguing nagdidilidiling franciscano na ating nakita, ang
caaway n~g alferez. Tiniticlop n~g han~gin ang canyang malapad na
sombrero; ang canyang habitong guinggo'y dumirikit sa canyang catawan at
ipinakikita ang anyo nito; na ano pa't namamasid ang canyang m~ga payat
na hitang may pagca sacang. Sa cana'y may hawac na isang bastong
palasang may tampoc na garing. Noon lamang nagcakita silang dalawa ni
Ibarra.

Pagsasalubong nila'y sandaling huminto ang binata't siya'y tinitigan;
iniiwas ni Fr. Salvi ang canyang m~ga mata at nagpaconowaring
nalilibang.

Sandalingsandali lamang tumagal ang pag-aalinlan~gan: malicsing
linapitan siya ni Ibarra, pinatiguil at idiniin n~g boong lacas n~g
canyang camay na ipinatong sa balicat n~g pari, at nagsalitang halos
bahagya na mawatasan:

 ¿Ano ang guinawa mo sa aking ama? ang itinanong.

Si Fr. Salving namutla, at nan~gatal n~g mabasa niya ang m~ga damdaming
nalalarawan sa mukha n~g binata'y hindi nacasagot; nawalan n~g diwa.

 ¿Ano ang guinawa mo sa aking ama? ang muling itinanong na nalulunod
ang voces.

Ang sacerdoteng untiunting nahutoc, dahil sa camay na sa canya'y
nagdiriin ay nagpumilit at sumagot:

 ¡Cayo po'y nagcacamali; wala acong guinagawang ano man sa inyong ama.

 ¿Anong wala? ang ipinagpatuloy n~g binata, at saca siya idiniin
hanggang sa siya'y mapaluhod.

 ¡Hindi po, sinasabi co sa inyo ang catotohanan! ang aking hinalinhan,
si pari Damaso ang may cagagawan....

 ¡Ah! ang sinabi n~g binata't siya'y binitiwan at bago tumampal sa
noo. At iniwan ang abang si Fr. Salvi at dalidaling tinun~go ang canyang
sariling bahay.

Samantala'y dumating ang alila at tinulun~gan sa pagtindig ang fraile.




TALABABA:

 Isang cruz na catulad n~g guinagamit n~g una sa Bizancio pa
n~gayo'y Constantinopla.




=XIV.=

=ANG ULOL NA SI TASIO O ANG FILOSOFO=


Naglalacad sa m~ga lansan~gang walang tinutun~go't walang iniisip ang
cacaibang matandang lalaki.

Nag-aral siya n~g una n~g Filosofia, at iniwan niya ang pag-aaral sa
pagsunod sa canyang inang matanda na; at hindi niya ipinagpatuloy ang
pag-aaral, hindi sa caculan~gan n~g magugugol at hindi rin sa
caculan~gan n~g caya n~g pag-iisip: tumiguil siya n~g pag-aaral, dahilan
n~ga sa pagca't mayaman ang canyang ina, at dahilan sa ayon sa sabiha'y
matalas ang canyang isip. Natatacot ang mabait na babaeng maguing pantas
ang canyang anac at macalimot sa Dios, caya n~ga't siya'y pinapamili, sa
siya'y magpari o iwan niya ang colegio n~g San Jose. Nang panahon pa
namang iyo'y siya'y may naiibigang babae, caya't pinili niya ang iwan
ang colegio at nag-asawa siya. Hindi lumampas ang isang taon at siya'y
nabao at naulila; guinawa niyang aliwan ang m~ga libro upang siya'y
macaligtas sa calungcutan, sa sabong at sa pagca walang guinagawa.
Datapowa't lubhang nawili sa m~ga pag aaral at sa pamimili n~g m~ga
libro, hanggang sa mapabayaan niya ang sariling pamumuhay, caya't siya'y
unti-unting naghirap.

Tinatawag siyang Don Anastasio o filosofo Tasio n~g m~ga taong may
pinagaralan, at ang m~ga masasama ang turo, na siyang lalong marami,
tinatawag siyang Tasiong ul-ol, dahil sa hindi caraniwang canyang m~ga
caisipan at cacaibang pakikipagcapowa-tao.

Ayon sa sinabi na namin, ang hapo'y nagbabalang magca unos;
liniliwanagan ang abo abong lan~git n~g ilang kidlat; mabigat ang
alang-alang at totoong maalis-is ang han~gin.

Wari'y nalimutan na n~g filosofo Tasio ang canyang kinalulugdang bun~go
n~g ulo; n~gayo'y n~gumin~giting pinagmamasdan ang maiitim na
pan~ganurin.

Sa malapit sa simbaha'y nasalubong niya ang isang taong naca chaqueta
n~g alpaca at daladala sa camay ang may mahiguit na isang arrobang
candila at isang bastong may borlas, bilang saguisag n~g punong may
capangyarihan.

 ¿Tila po cayo'y natotowa? ang tanong nito sa wicang tagalog.

 Siya n~ga po, guinoong capitan; natotowa aco sa pagca't may isa acong
inaasahan.

 ¿Ha? ¿at alin ang inyong inaasahang iyan?

 ¡Ang unos!

 ¡Ang unos! ¿Nag-aacala ba cayong maligo? ang tanong n~g
gobernadorcillo n~g palibac, na minamasdan ang dukhang pananamit n~g
matandang lalaki.

 Maligo aco ... ¡hindi masama, lalong lalo na pagca nacatitisod n~g
isang dumi! ang sagot ni Tasio, na palibac din naman ang anyo n~g
pananalita, baga man may pagca pagpapawalang halaga sa canyang
causap n~guni't naghihintay aco n~g lalong magaling.

 ¿At ano po ba iyon?

 Ilang m~ga lintic na pumatay n~g m~ga tao at sumunog n~g m~ga bahay.

 ¡Hin~gin na ninyong paminsanan ang gunaw!

 ¡Nararapat tayong lahat, cayo at acong gunawin! Dala po ninyo riyan,
guinoong capitan, ang isang arrobang candilang galing sa tindahan n~g
insic; may mahiguit n~g sampong taong aking ipinakikiusap sa bawa't
bagong capitang bumibili n~g pararrayos, at pinagtatawanan aco n~g
lahat; gayon ma'y bumibili n~g m~ga "bomba" at m~ga "cohete", at
nan~gagbabayad n~g m~ga repique n~g m~ga campana. Hindi lamang ito:
kinabucasan n~g pakikiusap co sa inyo, nagbilin po cayo sa m~ga
magtutunaw na insic n~g isang "esquilang" alay cay Santa Barbara, gayong
nasiyasat na n~g carunun~gang mapan~ganib ang tumugtog n~g m~ga campana
sa m~ga araw na may unos. At sabihin po ninyo sa akin, ¿bakit po ba n~g
taong 70 n~g mahulog ang isang lintic sa Binyang, doon pa naman nahulog
sa campanario at iguiniba ang reloj saca isang altar? ¿Ano ang guinagawa
n~g esquilita ni Santa Barbara?

Nang sandaling iyo'y cumislap ang isang kidlat.

 ¡Jesus, Maria y Jose! ¡Santa Barbarang mahal! ang ibinulong n~g
capitang namutla at nagcruz.

Humalakhac si Tasio.

 ¡Cayo'y carapatdapat sa pan~galan n~g inyong pintacasi! ani Tasio sa
wicang castila, tinalicdan ang capitan at tumun~go sa simbahan.

Nagtatayo ang m~ga sacristan sa loob n~g simbahan n~g isang
"tumulo" na nalilibot n~g m~ga malalaking candilang natitiric sa
m~ga candelabrong cahoy. Ang tumulong yao'y dalawang mesang malalaking
pinagpatong at natatacpan n~g damit na maitim, na may m~ga listong puti;
sa magcabicabila'y may napipintang m~ga bun~go n~g ulo.

 ¿Iyan ba'y patungcol sa m~ga calolowa o sa m~ga candila? ang
itinanong.

At n~g makita niya ang dalawang batang lalaking may sampong taon ang isa
at ang isa'y may malapit sa pito, lumapit sa canilang hindi na hinantay
ang sagot n~g m~ga sacristan.

 ¿Sasama ba cayo sa akin, m~ga bata? ang itinanong sa canila. May
handa sa inyo ang inyong nanay na isang hapunang marapat sa m~ga cura.

 ¡Aayaw po caming paalisin n~g sacristan mayor hanggang hindi
tumutugtog ang icawalong horas ang sagot n~g pinacamatanda. Hinihintay
co pong masin~gil ang aking "sueldo" upang maibigay co sa aking ina.

 ¡Ah! at ¿saan ba cayo paparoon?

 Sa campanario po upang dumublas sa m~ga calolowa.

 ¿Pasasacampanario cayo? ¡cung gayo'y cayo'y mag-in~gat! ¡howag cayong
lalapit sa m~ga campana hanggang umuunos!

Umalis sa simbahan, pagcatapos na masundan n~g isang titig na may habag
ang dalawang batang pumapanhic sa m~ga hagdanang patun~go sa coro.

Kinuscos ni Tasio ang m~ga mata, tumin~gin uli sa lan~git at bumulong:
 N~gayo'y daramdamin cong mahulog ang m~ga lintic.

At nacatun~gong pumaroon sa labas n~g bayang nag-iisip-isip.

Dumaan po muna cayo! ang sabi sa canya sa wicang castila n~g isang
matimyas na voces mula sa isang bintana.

Tumunghay ang filosofo, at canyang nakita ang isang lalaking may
tatlompo o tatlompo't limang taong sa canya'y n~gumiti.

 ¿Ano po ba ang inyong binabasa riyan? ang tanong ni Tasio, na
itinuturo ang isang librong hawac n~g lalaki.

 Isang librong pangcasalucuyan: ¡"Las penas que sufren las benditas
animas del Purgatorio!" ang isinagot n~g causap na n~gumin~giti.

 ¡Nacu! ¡nacu! ¡nacu! ang wica n~g matandang lalaki sa sarisaring
"tono" n~g voces, samantalang pumapasoc sa bahay; totoong matalas ang
isip n~g cumatha niyan.

Pagcapanhic niya n~g hagdanan ay tinanggap siya n~g boong
pakikipag-ibigan n~g may bahay na lalaki at n~g canyang asawa. Don
Filipo Lino ang pan~galan n~g lalaki at Dona Teodora Vina naman ang
babae. Si Don Filipo ang siyang teniente mayor at siyang puno n~g isang
"partidong" halos ay "liberal", sacali't matatawag ito n~g gayon,
at cung sacaling mangyayaring magcaroon n~g m~ga "partido" sa m~ga bayan
n~g Filipinas.

 ¿Nakita po ba ninyo sa libin~gan ang anac n~g nasirang si Don Rafael
na bagong cararating na galing sa Europa?

 Opo, nakita co siya, n~g siya'y lumulunsad sa coche.

 Ang sabihana'y naparoo't upang hanapin ang pinaglibin~gan sa canyang
ama ... Marahil cakilakilabot ang canyang pighati n~g maalaman....

Ikinibit n~g filosofo ang canyang m~ga balicat.

 ¿Hindi po ba dinaramdam ninyo ang casaliwaang palad na iyan? ang
tanong n~g guinoong babaeng bata pa.

 Talastas na po ninyong aco'y isa sa anim na nakipaglibing sa bangcay;
aco ang humarap sa Capitan General n~g aking makitang ang lahat dito'y
hindi umiimic sa gayong calakilakihang capusun~gan, gayong cailan ma'y
minamagaling co ang paunlacan ang taong mabait cung nabubuhay pa cay sa
cung patay na.

 ¿Cung gayo'y bakit?

 Datapuwa't hindi po aco sang-ayon sa pagmamanamana n~g caharian.
Alang-alang sa caunting dugong insic na bigay sa akin n~g aking ina,
sumasang-ayon aco n~g caunti sa caisipan n~g m~ga insic: pinauunlacan co
ang ama dahil sa anac, n~guni't hindi ang anac dahil sa ama. Na ang
bawa't isa'y tumanggap n~g ganting pala o n~g caparusahan dahil sa
canyang m~ga gawa; datapuwa't hindi dahil sa m~ga gawa n~g iba.

 ¿Nagpamisa po ba cayo n~g patungcol sa inyong nasirang asawa,
alinsunod sa hatol co sa inyo cahapon? ang itinanong n~g babae nagbago
n~g pinasasalitaanan:

 ¡Hindi! ang sagot n~g matandang lalaking n~gumin~giti.

 ¡Sayang! ang isinagot n~g babaeng taglay ang tunay na
pagpipighati; casabihang hanggang sa icasampong oras n~g umaga bucas,
ang m~ga calolowa'y malayang naglilibot at naghihintay n~g sa canila'y
pagbibigay guinhawa n~g m~ga buhay; na ang isang misa sa m~ga panahong
ito'y catimbang n~g lima o anim na misa sa m~ga ibang araw n~g isang
taon, ayon sa sabi n~g cura, caninang umaga.

 ¡Mainam! ¿Sa macatuwid ay mayroon tayong isang caaliw-aliw na taning
na dapat nating samantalahin?

 ¡N~guni't Doray! ang isinabad ni Don Filipo; talastas mo n~g hindi
naniniwala si Don Anastasio sa Purgatorio.

 ¿Na hindi aco naniniwala sa Purgatorio? ang itinutol n~g matandang
lalaking tumitindig na sa canyang upuan. ¡Diyata't pati n~g "historia"
n~g Purgatorio'y aking nalalaman!

 ¡Ang historia n~g Purgatorio! ang sinabing puspos n~g pagtataca n~g
mag-asawa. ¡Tingnan n~ga natin! ¡Saysayin ninyo sa amin ang historiang
iyan!

 ¿Hindi pala ninyo nalalaman ay bakit cayo'y nan~gagpapadala roon n~g
m~ga misa at inyong sinasabi ang m~ga pagcacahirap doon? ¡Magaling!
yamang nagpapasimula na n~g pag-ulan at tila mandin tatagal,
magcacapanahon tayo upang howag tayong mayamot ang isinagot ni Tasio,
at saca nag-isip-isip.

Itiniclop ni Don Filipo ang librong canyang tan~gan, at umupo sa canyang
tabi si Doray, na nahahandang huwag maniwala sa lahat n~g sasabihin ni
Tasio. Nagpasimula ito sa paraang sumusunod:

 Malaon pang totoo bago manaog ang ating Pan~ginoong Jesucristo'y may
Purgatorio na, at ito'y na sa calaguitnaan n~g lupa, ayon cay pari
Astete, o sa malapit sa Cluny, ayon sa monjang sinasabi ni pari Girard,
datapuwa't hindi ang may cahulugan dito'y ang kinalalagyan. Magaling,
¿sinosino ang m~ga nasasanag sa apoy na iyong nag-aalab mula n~g
lalan~gin ang sanglibutan? Pinapagtitibay ang caunaunahang pagcacatatag
n~g Purgatorio n~g Filisofia Cristiana na nagsasabing wala raw
guinagawang bagong ano man ang Dios mula n~g magpahin~galay siya.

 Mangyayaring nagcaroong "in potentia"; datapuwa't hindi "in
actu", ang itinutol n~g teniente mayor.

 ¡Magaling na magaling! Gayon ma'y sasagutin co cayong may ilang
nacakilala n~g Purgatorio na talagang mayroon na "inactu", ang isa sa
canila'y si Zarathustra o Zoroastro, na siyang sumulat n~g isang
bahagui n~g "Avestra" at nagtatag n~g isang religiong sa m~ga
tan~ging bagay nacacahawig n~g atin at alinsunod sa m~ga pantas, si
Zarathustra'y sumilang na nauna cay Jesucristo n~g walong daang taon ang
cauntian. Ang cauntian ang wica co, sa pagca't pagcatapos na masiyasat
ni Platon, Xanto de Lidia Plinio, Hermipos at Eudoxio,
inaacala nilang nauna si Zarathustra cay Jesucristo n~g dalawang libo at
limang daan taon. Sa papaano mang bagay, ang catotohana'y sinasabi na ni
Zarathustra ang isang bagay na nawawan~gis sa Purgatoria, at naghahatol
siya n~g m~ga paraan upang macaligtas doon. Matutubos n~g m~ga buhay ang
m~ga calolowang namatay sa casalanan, sa pagsasalita n~g m~ga nasasaysay
sa "Avestra" at gumawa n~g m~ga cagalin~gan; datapuwa't kinacailan~gang
ang mananalan~gin ay isang camag-anac n~g nasira hanggang sa icaapat na
salin. Ang panahong taning sa bagay na ito'y sa taon taon, tumatagal n~g
limang araw. Nang malaon, n~g tumibay na sa bayan ang gayong
pananampalataya, napagwari n~g m~ga sacerdote sa religiong iyong
malaking di ano lamang ang pakikinaban~gin sa gayong pananampalataya,
caya't kinalacal nila yaong m~ga "bilangguang n~gitn~git n~g dilim na
pinaghaharian n~g m~ga pagn~gan~galit sa nagawang casalanan", ayon sa
sabi ni Zarathustra. Ipinaalam n~ga nilang sa halagang isang "derem",
salaping bahagya na ang halaga'y nababawas sa calolowa ang isang taong
pagcacasakit n~g di cawasa; n~guni't sa pagca't ayon sa religiong iyo'y
may m~ga casalanang pinarurusahan n~g tatlong daan hanggang isang libong
taon, gaya n~g pagsisinun~galing, n~g pangdaraya, at n~g hindi pagganap
sa naipan~gaco, at iba pa, ang nangyari'y tumatanggap ang m~ga balawis
na sacerdote n~g maraming millong "derems." Dito'y mapag-wawari na ninyo
ang caunting bagay na nawawan~gis sa Purgatorio natin, baga man
mapagtatanto na ninyong ang pinagcacaibha'y ang m~ga religion.

Isang kidlat na may casunod agad agad na isang maugong na culog ang
siyang nagpatindig cay Doray na nagsalitang nagcucruz:

 ¡Jesus, Maria y Jose! Maiwan co muna cayo; magsusunog aco n~g
benditang palaspas at n~g m~ga "candilang perdon".

Nagpasimula n~g pag-ulang tila ibinubuhos. Nagpatuloy n~g pananalita ang
filosofo Tasio, samantalang sinusundan niya n~g tin~gin ang paglayo n~g
may asawang babaeng bata pa.

 N~gayong wala na siya'y lalong mapag-uusapan na natin n~g boong
caliwanagan ang dahil n~g ating salitaan. Cahi't may caunting
pagcamapamahiin si Doray, siya'y magaling na catolica, at hindi co ibig
na pumacnit sa puso n~g pananampalataya: naiiba ang isang
pananampalatayang dalisay at wagas sa haling na pananampalataya, tulad
sa pagcacaiba n~g nin~gas at n~g usoc, wan~gis sa caibhan n~g musica sa
isang gusot na cain~gayan: hindi napagkikilala ang ganitong pagcacaiba
n~g m~ga haling, na tulad sa m~ga bin~gi. Masasabi nating sa ganang atin
ay magaling, santo at na sa catuwiran ang pagcacahaca n~g Purgatorio;
nananatili ang pagmamahalan n~g m~ga patay at n~g m~ga buhay at siyang
nacapipilit sa lalong calinisan n~g pamumuhay. Ang casam-a'y na sa
tacsil na paggamit n~g Purgatoriong iyan.

N~guni't tingnan natin n~gayon cung bakit pumasoc sa catolicismo ang
adhicang itong wala sa Biblia at wala rin sa m~ga Santong Evangelio.
Hindi binabangguit ni Moises at ni Jesucristo caunti man lamang ang
Purgatorio, at hindi n~ga casucatan ang tan~ging saysay na canilang
sabing na sa m~ga Macabeo, sa pagca't bucod sa ipinasiya sa Concilio n~g
Laodicea, na hindi catotohanan ang librong ito, ay nito na lamang huling
panahon tinanggap n~g Santa Iglesia Catolica. Wala ring nacacatulad n~g
Purgatorio sa religion pagana. Hindi mangyayaring panggalin~gan n~g
pananampalatayang ito ang casaysayang "Aliæ panduntor inanies" na
totoong madalas bangguitin ni Virgilio na siyang nagbigay dahil sa
dakilang si San Gregorio na magsalita n~g tungcol sa m~ga
calolowang nalunod, at idagdag ni Dante ang bagay na ito sa canyang
"Divina Comedia".

Wala rin namang nacacawan~gis n~g ganitong caisipan sa m~ga
"brahman", sa m~ga "budhista" at sa m~ga egipcio mang nagbigay
sa Roma n~g canilang "Caronte" at n~g canilang "Averno". Hindi
co sinasaysay ang m~ga, religion n~g m~ga bayan n~g Ibaba n~g Europa:
ang m~ga religiong ito, palibhasa'y religion n~g m~ga "guerrero",
n~g m~ga "bardo" at n~g m~ga man~gan~gaso, datapuwa't hindi
religion n~g m~ga filosofo, baga man nananatili pa ang canilang m~ga
pananampalataya at pati n~g canilang m~ga "rito" na pawang
nangalangcap na sa religion cristiana; gayon ma'y hindi nangyaring
sumama sila sa hucbo n~g m~ga tampalasang nangloob sa Roma, at hindi rin
sila nangyaring lumucloc sa Capitolio: palibhasa'y m~ga religion
n~g m~ga ulap, pawang nan~gapapawi sa catanghaliang sicat n~g
araw. Hindi n~ga sumasampalataya sa Purgatorio ang m~ga cristiano n~g
m~ga unang siglo: nan~gamamatay silang taglay iyang masayang pag-asang
hindi na malalao't sila'y haharap sa Dios at makikita nila ang mukha
nito. Si San Clemente na taga Alejandria, si Origenes at si
San Irineo ang siyang m~ga unang m~ga pari n~g Iglesiang tila
bumabangguit n~g Purgatorio, marahil sa pagcadala sa canila n~g akit n~g
religion ni Zarathustra, na namumulaclac at totoong lumalaganap pa n~g
panahong iyon sa boong Casilan~ganan, sa pagca't malimit nating nababasa
ang m~ga pagsisi cay Origenes, dahil sa canyang malabis na paghilig sa
m~ga bagay sa Casilan~ganan. Guinagamit ni San Irineong pangpatibay sa
pananampalataya sa Purgatorio, ang "pagcatira ni Jesucristong tatlong
araw sa cailaliman n~g lupa," tatlong araw na pagcapasa Purgatorio, at
canyang inaacala, dahil dito, na bawa't calolowa'y dapat manatili sa
Purgatorio hanggang sa mabuhay na mag-uli ang catawan, baga man tila
laban mandin sa bagay na ito ang "Hodie mecum eris in Paradiso."
Nagsasaysay rin naman si San Agustin, tungcol sa Purgatorio; datapowa't
sacali't hindi niya pinagtibay na tunay na mayroon n~ga, gayon ma'y
ipinalalagay niyang mangyayari n~gang magcaroon, sa pag-aacala niyang
maipagpapatuloy hanggang sa cabilang buhay ang tinatanggap nating m~ga
caparusahan sa buhay na ito, dahil sa ating m~ga casalanan.

 ¡Nacu naman si San Agustin! ang sinabi ni Don Filipo; ¡hindi pa siya
magcacasiya sa tinitiis nating m~ga hirap sa buhay na ito't ibig pa niya
ang magpatuloy hanggang sa cabilang-buhay!

 Ganyan n~ga ang calagayan n~g bagay na ito: sumasampalataya ang iba at
ang iba'y hindi. Baga ma't sumang-ayon na si San Gregorio, alinsunod sa
canyang "de quibusdam levibus culpis esse ante judicium purgatorius
ignis credendus est," hindi rin nagcaroon n~g patuluyang catibayan ang
Purgatorio, hanggang sa n~g ipasiya n~g Concilio sa Florencia n~g taong
1439, sa macatuwid ay n~g macaraan na ang walong daang taon, na dapat
magcaroon n~g isang apoy na pangdalisay o panglinis sa m~ga calolowang
baga ma't namatay na sumisinta sa Dios, n~guni't hindi pa lubos
napagbabayaran ang Justicia n~g May Capal. Sa cawacasa'y ang Concilio
Tridentino, sa ilalim n~g pan~gun~gulo ni Pio IV n~g taong 1563, sa
icalabinglimang pulong ay ilinagda ang cautusan tungcol sa Purgatorio,
na ang pasimula'y: "Cum catholica ecclesia Spiritu Sancto edocta etc.,"
na doo'y sinasabing ang m~ga patungcol n~g m~ga buhay, ang m~ga
panalan~gin, ang m~ga paglilimos at iba pang m~ga gawang cabanalan ay
siyang mabibisang paraan upang mailigtas sa Purgatorio ang m~ga
calolowa, baga man sinasabing ang paghahayin n~g misa'y siyang lalong
cagalinggalin~gan sa lahat. Gayon ma'y hindi sumasampalataya ang m~ga
protestante sa Purgatorio, at gayon din ang m~ga paring
griego, sa pagca't wala silang nakikitang pagbibigay catotohanan
n~g Biblia, at sinasabi nilang binibigyang wacas n~g camatayan ang
taning upang macagawa n~g m~ga carapatan o n~g m~ga laban sa m~ga
carapatan, at ang "Quodcumque ligaberis in terra" hindi ang cahuluga'y
"usque ad purgatorium" etc.; n~guni't dito'y maisasagot na sa pagca't na
sa calaguitnaan n~g lupa ang Purgatorio, talagang dapat mapasailalim n~g
capangyarihan ni San Pedro. Datapuwa't hindi aco matatapos n~g
pagsasaysay, cung sasalitain co ang lahat n~g m~ga sabi tungcol sa bagay
ni ito. Isang araw na ibiguin po ninyong pagmatuwiranan natin ang bagay
sa Purgatorio, magsadya, cayo sa aking bahay at doo'y babasahin natin
ang m~ga libro at tayo'y malaya at payapang macapagpapalagayan n~g
canicanyang catuwiran. N~gayo'y yayao na aco: hindi co mapaghulo cung
bakit itinutulot n~g cabanalan n~g m~ga cristiano ang pagnanacaw sa
gabing ito. Cayong m~ga punong bayan ay nan~gagpapabaya sa ganitong
gawa, at aking ipinan~gan~ganib ang aking m~ga libro. Cung sana'y
nanacawin nila sa akin upang canilang basahin ay aking ipauubaya,
datapuwa't marami ang nan~gag-iibig na tupukin ang aking m~ga libro, sa
han~gad na gumanap sa akin n~g isang pagcacaawang gawa, at dapat n~gang
catacutan ang ganitong pagcacaawang gawang carapatdapat sa califa
Omar. Dahil sa m~ga librong ito'y ipinalalagay n~g ibang linagdaan
na aco n~g parusa n~g Dios....

 ¿N~guni't inaacala cong cayo po'y sumasampalataya sa parusa n~g
Dios? ang tanong ni Doray na n~gumin~giti at lumalabas na may dalang
lalagyan n~g m~ga bagang pinagsusunugan n~g m~ga tuyong dahon n~g
palaspas, na pinagbubuhatan n~g nacayayamot n~guni't masarap na amoy na
usoc.

 ¡Hindi co po alam, guinoong babae, cung ano ang gagawin sa akin n~g
Dios! ang isinagot ni matandang Tasio na nag-iisip-isip. Pagca aco'y
naghihin~galo na, ihahandog co sa canya ang aking cataohang walang
camunti mang tacot; gawin sa akin ang bawa't ibiguin. N~guni't ma'y
naiisip aco ...

 At ¿ano po ang naiisip ninyong iyan?

 Cung ang m~ga catolico lamang ang tan~ging mapapacagaling, at lima
lamang sa bawa't isang daang catolico ang siyang mapapacagaling, at sa
pagca't ang dami n~g m~ga catolico'y icalabingdalawang bahagui n~g m~ga
nabubuhay na tao sa lupa, sacali't paniniwalaan natin ang sinasabi sa
m~ga estadistica, ¿ang mangyayari'y pagcatapos na mapacasama ang
yuta-yutang m~ga taong nabuhay sa daigdig sa boong di mabilang na m~ga
siglong nagdaan, bago nanaog sa lupa ang Mananacop, at pagcatapos na
mamatay dahil sa atin ang Anac n~g isang Dios, n~gayo'y lilima lamang
ang mapapacagaling sa bawa't isang libo't dalawang daang tao? ¡Oh, tunay
na tunay na hindi! ¡Minamagaling co pa ang magsaysay at sumampalatayang
gaya ni Job: "¿Diyata't magpapacabagsic icaw sa isang inililipad na
dahon at pag-uusiguin mo ang isang tuyong layac?" ¡Hindi, hindi
mangyayari ang gayong casaliwaang palad na calakilakihan! ¡Cung
sampalatayanan ito'y isang capusun~gan; hindi, hindi!

 ¿Anong inyong gagawin? Ang Justicia, ang cadalisayan n~g Dios ...

 ¡Oh, datapuwa't nakikita n~g Justicia at n~g Cadalisayan n~g Dios ang
darating bago guinawa ang paglikha sa Sangsinucob! ang isinagot n~g
lalaking matandang nan~gin~gilabot na tumindig. Ang boong kinapal, ang
tao ay isang linalang sa isang nais lamang n~g calooban; n~guni't hindi
niya kinacailan~gan, caya't hindi n~ga marapat na likhain niya, hindi,
cung cacailan~ganing mapacasama sa walang hanggang casaliwaang palad ang
daandaang tao upang mapaligaya ang isa lamang, at ang lahat n~g ito'y
dahil sa m~ga minanang casalanan o sa sandaling pagcacasala, ¡Hindi!
Cung iya'y maguiguing catotohanan, sacalin na ninyo't patayin iyang
inyong anac na lalaking diya'y tumutulog; cung ang ganyang
pananampalataya'y hindi isang malaking capusun~gang laban sa Dios na
iyang dapat na maguing siyang Dakilang Cagalin~gan; pagcacagayo'y ang
Molok fenicio na ang kinacai'y ang inihahayin sa canyang m~ga pinapatay
na tao at ang dugong walang-malay-sala, at sinususunog sa canyang tiyan
ang m~ga sanggol na inagaw sa dibdib n~g canilang m~ga ina, ang
mamamatay-taong dios na iyan, ang dios na iyang calaguimlaguim, cung
isusumag sa Canya'y masasabing isang dalagang mahina ang loob, isang
caibigang babae, ang ina n~g Sangcataohan!

At puspos n~g panghihilacbot, umalis sa bahay na iyon ang ul-ol o ang
filosofo, at tumacbo sa lansan~gan, baga man umuulan at madilim.

Isang nacasisilaw na kidlat na caacbay n~g isang cagutlaguitlang culog
na nagsabog sa impapawid n~g pangpatay na m~ga lintic ang siyang
tumanglaw sa matandaang lalaking nacataas ang m~ga camay sa lan~git, at
sumisigaw:

 ¡Tumututol icaw! ¡Talastas co nang hindi ca maban~gis; talastas co
nang ang dapat co lamang itawag sa iyo'y SI MABAIT!

Nag-iibayo ang m~ga kidlat, lalong lumalacas ang unos....


TALABABA:

 Parrarayo, pangpatiguil o pangpahinto n~g lintic. Isang
casangcapan o aparato na cung ilagay sa taluctoc n~g isang edificio ay
nacacatawag n~g electricidad o n~g lintic at inihahatid ito sa
pamamag-itan n~g isang cawad sa isang lugar na hindi macasasakit canino
man. Natuclasan ang paggawa n~g "parrarayo" ni Benjamin Franklin n~g
taong 1732. Ang caraniwang taas n~g parrarayo'y anim hanggang labing
dalawang metro, at natatangkilic na di pinuputucan n~g lintic ang
paliguidliguid n~g kinatatayuan na ang sucat n~g saclaw ay ang lambal o
ibayo n~g sucat n~g taas. Si Benjamin Franklin ay pantas na diplomatico,
fisico at economista, na gumamit n~g boong caya upang magtamo n~g
casarinlan ang canyang Inang Bayang Estados Unidos n~g America.
Ipinan~ganac siya sa Boston n~g 1706, at namatay n~g 1790. P.H.P.

 Caraniwang tinatawag n~g catagalugan "tumba", marahil sa turo n~g
m~ga fraile. Pinagpapatongpatong na m~ga mesa o balangcas na ano man,
tinatacpan n~g damit na maitim at doon guinagawa ang m~ga ceremoniang
ucol sa m~ga patay.

 Ang m~ga cahirapang tinitiis n~g m~ga banal na calolowa sa
Purgatorio.

 Ang samahang ang palatuntuna'y ang pagsisicap na camtan ang m~ga
calayaan.

 Sa pagkikibit n~g balicat ay ipinakikilalang hindi niya dinaramdam
o hindi niya sinasakit n~g loob o sa canya'y walang halagang sabi o
balitang naririn~gig.

 Sa capangyarihan.

 Sa casalucuyan, sa horas ding iyon.

 Ang cahulugan n~g pan~galang Zoroastro'y: "ang lalong magaling sa
m~ga anac n~g m~ga tao. Si Zoroastro'y pantas na filosofo na bumago n~g
religion persa." P. H. P.

 Ang librong kinapapalamnan n~g m~ga aral ni Zoroastro. Tinatawag
ding "Zindavesta" ang librong ito. P. H. P.

 Hindi malilimutang filosofo griego na ipinan~ganac sa Egina n~g
taong 429 n~g di pa ipinan~gan~ganac si Jesucristo. Ang m~ga pan~gulong
librong sinulat niya'y "Ang Republica" at ang "Salitaan n~g dalawa". Ang
pan~galan niya'y Aristocles, n~guni't pinan~galanan siya Socrates n~g
Platon, dahil sa calaparan n~g noo. Siya'y naguing discipulo ni Socrates
at naguing maestro ni Aristoteles. P. H. P.

 Bantog na escritor at naturalista latino. Ipinan~ganac n~g taong
23 at namatay n~g taong 79.

 Patriarca sa Constantinopla. Namatay n~g taong 271.

 Hindi malilimutang poeta na cumatha n~g "Eneida", na doo'y
sinasaysay ang pinagdaanang buhay n~g troyaneng si Eneas. Siya rin ang
cumatha n~g "Las Eglogas" at n~g "Las Georgicas."

 Bantog na papang nagpatanghal at nagpakinang na lubha sa
Pontificado.

 Balitang poeta sa Italia n~g Edad Media. Ipinan~ganac sa Florencia
n~g 8 n~g Mayo n~g 1265 at namatay n~g 14 n~g Septiembre n~g 1321. Ang
pan~galan niyang tunay ay DURANTE at ang DANTE ay palayaw. Ipinalimbag
niya ang m~ga librong Vida Nueva, Canzones, El Infierno, El Banquete, De
Vulgari Eloquio, El Purgatorio, De Monarchia Mundi, La Divina Comedia at
iba pa. Ganito ang saysay niya sa canyang sinulat na librong "De
Monarchia Mundi:" Hindi sa m~ga consul ang m~ga namamayan at hindi sa
hari ang nacion, cung di pabaligtad: sa m~ga namamayan ang m~ga consul
at sa nacion ang hari. Hindi itinatag ang m~ga ciudad at n~g pag-uculan
n~g m~ga cautusan; itinatag ang m~ga cautusan at n~g iucol sa m~ga
ciudad. Caya n~ga't ang m~ga tumatalima sa m~ga cautusan ay hindi
pinapagsama sa isang bayan upang maguing tagapaglingcod sa naglalagda
n~g m~ga cautusan: cung di ang naglalagda n~g m~ga cautusan ang siyang
tagapaglingod sa bayan, at iba pa." Hindi minamagaling ni Dante na ang
papa'y magcaroon n~g capangyarihan sa buhay at pamumuhay n~g catawan, at
dahil sa panucala niyang canyang itong isinaysay sa canyang m~ga
casulatan, siya'y pinag-usig n~g m~ga papa, m~ga cardenal at n~g lahat
n~g m~ga cacampi sa ang han~gad na ang papa'y magcaroon n~g
capangyarihang hari. Labingdalawang taon n~g patay siya'y ipinag-utos pa
n~g cardenal del Poggetto na cunin sa baunan ang canyang bun~go at m~ga
buto, sunuguin at itapon, sa pagca't excomulgado raw siya, bagay na
hindi natuloy, salamat sa paghadlang n~g maraming m~ga mamamayan. Siya'y
poeta, filosofo, soldado, musico, filologo, publicista, politico, mabait
na taong bayan, nagtayo n~g isang arte, siya ang masasabing humusay at
nagtatag n~g wicang italiano, naguing puno n~g canyang ciudad
republicana, napatapong madalas dahil sa pagtatanggol n~g catuwiran n~g
bayan, at sa kinatapuna'y halos nagpalimos n~g kinacain, teologo,
masicap na apostol n~g caisipang di dapat maghari ang papa, hinatulang
sunuguing buhay n~g isang tribunal revolucionario, at pinag-usig n~g
boong calupitan n~g tribunal n~g Inquisiciong nagparatang na siya'y
hereje, bago'y banal na binyagan; n~guni't sa cawacasa'y inilagay ang
canyang larawan sa Vaticano, sa casamahan n~g m~ga Doctor n~g Iglesia
Catolica, at ang m~ga buto niya'y iniin~gatan n~g boong galang sa
catedral ni Santa Maria del Fiore; m~ga cagagawang nagpapakilalang
maliwanag na ang m~ga papa'y nagcacamali ring gaya n~g lahat n~g tao at
hindi catotohanang ang m~ga papa'y "infalible", hindi nagcacamali. Ito
n~ga sa maicling salita ang carilagdilagang buhay ni Dante, na ilinagda
co rito't n~g mapanghinularan. P.H.P.

 Ministro n~g religion ni Brahma.

 Ang m~ga sumusampalataya sa religion ni Budha.

 Barquero ni Aqueronte sa ilog n~g infierno. Si Caron o Caronte ang
tunay na larawan ni Camatayan sa caban~gisang walang habag canino man,
sa bata't matanda, sa maganda't pan~git, sa lalaki't babae P. H. P.

 Ang isa sa m~ga pintuan n~g infierno.

 Ang m~ga taong ang pakikipabaca ang guinagawang hanap-buhay.

 Poeta n~g m~ga unang "celta".

 Hindi lamang tinatawag na man~gan~gaso (cazador) n~g m~ga castila
ang nanghuhuli n~g usa, baboy-ramo at iba pang hayop sa pamamag-itan n~g
m~ga aso, cung di ang nanghuhuli o pumapatay n~g sinabi n~g m~ga hayop
sa pamamag-itan n~g m~ga sandata, n~g m~ga silo o n~g m~ga patibong.

 Ang m~ga caugaliang guinagawa n~g bawa't religion sa canilang
panapalan~gin at pagpupuri sa Dios; at sa iba pang m~ga bagay.

 Templo at ciudadela n~g Roma, na na sa ibabaw n~g isang bundoc at
doon pinuputun~gan n~g corona ang m~ga nan~gagtatagumpay sa pakikibaca.
Dating casiping n~g Capitolio ang tinatawag na "Roca Tarpeya", malaking
bato, na doo'y pinatatayo ang m~ga may casalanan at bago itinutulac sa
ban~gin at n~g doo'y mamatay. Nanggaling ang pamagat na Tarpeya sa
pan~galang ganito rin n~g isang dalagang taga Roma, na nagbili sa m~ga
sabino n~g ciudadela n~g Roma, at pagcatapos ay ang m~ga sabino rin ang
pumatay sa canya, carapatdapat na ganting pala sa lahat n~g gaya niyang
tacsil.

 Doctor n~g Iglesia Catolica, na namatay n~g taong 217.

 Isa sa m~ga lalong bantog na pari n~g Iglesia Catolica, na taga
pagpaunawa n~g m~ga Santong Casulatan. Ipinan~ganac n~g 185 at namatay
n~g 243.

 Obispo sa Lyon at masigasig na caaway n~g m~ga "gnostico",
hanggang sa sumulat n~g isang librong pinamagatan niya n~g "Tratado de
las herejias."

 N~gayo'y cacasamahin cata sa Paraiso. S. Lucas XXIII, 43.

 Concilio ecumenico na guinawa sa ciudad n~g Trento, sacop n~g
Austria, n~g 1545 hanggang sa 1563.

 Protestante, ang cahuluga'y "tumututol". Tinatawag na protestante
ang m~ga sumasang-ayon sa pagtutol na guinawa ni Lutero sa "dieta" sa
Spira n~g taong 1529. Si Martin Lutero ay dating fraileng agustino.
Siya'y tubo sa Eisleben, Sajonia, at ipinan~ganac n~g taong 1483 at
namatay n~g 1546.

 Ang sacerdote n~g Iglesia Griega na hindi cumikilala sa
capangyarihan n~g Papa.

 Librong dakilang kinalalagyan n~g Luma at Bagong Testamento.

 Pan~galang bigay sa m~ga principe sarraceno na cahalili ni Mahoma.

 Pan~galawang pinsan ni Mahoma; isa sa lalong mababan~gis na
tagapaglaganap n~g secta ni Mahoma.

 Pagbilang na guinagawa sa ano mang bagay.




=XV.=

=ANG MGA SACRISTAN=


Bahagya na ang patlang n~g dagundong n~g m~ga culog, at
pinan~gun~gunahan bawa't culog n~g cakilakilabot na namimilipit na
lintic: masasabing isinusulat n~g Dios ang canyang pan~galan sa
pamamag-itan n~g isang sunog at ang walang hanggang bubong n~g lan~git
ay nan~gin~ginig sa tacot. Ang ula'y parang ibinubuhos, at sa pagca't
hinahampas n~g han~ging humahaguing n~g lubhang malungcot, bawa't
sandali'y nagbabago n~g tinutun~go. Ipinaririn~gig n~g m~ga campana, n~g
voces na taglay ang malaking laguim, ang canilang mapanglaw na hibic, at
sa sandasandaling inihihimpil n~g nan~gagbaban~gis na m~ga culog ang
canilang matunog na atun~gal, isang malungcot na tugtog n~g campana, na
daing ang catulad, ang siyang humahagulgol.

Nan~gasaicalawang saray n~g campanario ang dalawang batang nakita nating
causap n~g filosofo. Ang pinacabata sa canila, na may malalaking matang
maitim at matatacuting mukha, pinipilit na idigkit niya ang canyang
catawan sa catawan n~g canyang capatid, na totoong nacacawan~gis niya
ang pagmumukha, at ang caibhan lamang ay malalim tumin~gin at may
pagcaanyong matapang. Ang pananamit n~g dalawa'y dukhang-dukha at puspos
n~g m~ga sursi at tagpi. Nan~ga-uupo sa capirasong cahoy at capuwa may
tan~gang isang lubid na ang dulo'y na sa icatlong saray, doon sa itaas,
sa guitna n~g cadiliman. Ang ulang itinutulac n~g han~gin ay dumarating
hanggang sa canila at pinapamimisic ang isang upos n~g candilang
nag-aalab sa ibabaw n~g isang malaking bato na canilang pinagugulong sa
coro, upang huwaran ang ugong n~g culog, cung Viernes Santo.

 ¡Batakin mo ang iyong lubid, Crispin! anang capatid na matanda sa
bata niyang capatid.

Nag-alambitin sa lubid si Crispin, at narinig sa itaas ang isang daing
na mahina, na pagdaca'y natacpan n~g isang culog, na ang ugong ay
pinarami n~g libolibong alin~gawn~gaw.

 ¡Ah! ¡cung na sa bahay sana tayong casama n~g nanay! ang ibinuntong
hinin~ga n~g maliit na tinitingnan ang canyang capatid; doo'y hindi aco
matatacot.

Hindi sumagot ang matandang capatid; minamasdan cung paano ang pagtulo
n~g pagkit at tila mandin may pinag-iisip.

 ¡Doo'y wala sino mang nagsasabi sa aking aco'y nagnanacaw! ang
idinugtong ni Crispin; ¡hindi itutulot n~g nanay! ¡Cung maalaman niyang
aco'y pinapalo....!

Inihiwalay n~g matandang capatid ang canyang m~ga mata sa nin~gas n~g
ilaw, tumin~gala, pinang-guiguilan n~g cagat ang malaking lubid at bago
biglang binaltac, at n~g magcagayo'y narin~gig ang matunog na tugtog n~g
campana.

 ¿Mananatili ba tayo sa ganitong pamumuhay, caca? ang ipinatuloy ni
Crispin. ¡Ibig co sanang magcasakit aco bucas sa bahay, ibig cong
magcasakit aco n~g malaon at n~g aco'y alagaan n~g nanay at huwag na
acong pabalikin uli sa convento! ¡Sa ganito'y hindi aco pan~gan~ganlang
magnanacaw at walang hahampas sa akin! At icaw man, caca, ang mabuti'y
magcasakit cang casama co.

 ¡Howag! ang sagot n~g matandang capatid; mamamatay tayong lahat:
mamamatay sa pighati ang nanay at cata'y mamamatay n~g gutom.

Hindi na sumagot uli si Crispin.

 ¿Gaano ba ang sasahurin mo sa bowang ito? ang tanong ni Crispin n~g
macaraan ang sandali.

 Dalawang piso: tatlong multa ang ipinarusa sa akin.

 Bayaran mo na ang sinasabi nilang ninacaw co, at n~g huwag tayong
tawaguing m~ga magnanacaw; ¡bayaran mo na, caca!

 ¿Nauulol ca ba, Crispin? Walang macacain ang nanay; ang sabi n~g
sacristan mayor ay nagnacaw ca raw n~g dalawang onza, at ang dalawang
onza ay tatlompo't dalawang piso.

Bumilang ang maliit sa canyang m~ga daliri hanggang sa dumating sa
tatlompo't dalawa.

 ¡Anim na camay at dalawang daliri! At bawa't daliri ay piso ang
ibinulong na nag-iisip-iisip. At bawa't piso ... ¿ilang cuarta?

 Isang daan at anim na po.

 ¿Isang daa't anim na pong cuarta? ¿Macasandaan at anim na pong isang
cuarta? ¡Nacu! ¿At gaano ang isang daa't anim na po?

 Tatlompo at dalawang camay ang sagot n~g matandang capatid.

Sandaling pinagmasdan ni Crispin ang maliliit niyang camay.



 ¡Tatlompo at dalawang camay! ang inuulit ulit anim na camay at
dalawang daliri, at bawa't daliri ay tatlompo at dalawang camay ... at
bawa't daliri ay isang cuarta ...¡Nacu gaano caraming cuarta niyan!
Hindi mabibilang n~g isa sa loob n~g tatlong araw ...at macabibili n~g
sinelas na ucol sa m~ga paa at sombrerong ucol sa ulo, pagca umiinit ang
araw, at isang malaking payong pagca umuulan, at pagcain, at m~ga damit
na ucol sa iyo at sa nanay at....

Nag-isip-isip si Crispin.

 ¡N~gayo'y dinaramdam co ang hindi co pagnanacaw!

 ¡Crispin! ang ipinagwica sa canya n~g canyang capatid!

 ¡Huwag cang magalit! Sinabi n~g curang papatayin daw aco n~g palo pag
hindi sumipot ang salapi; cung ninacaw co n~ga sana ang salaping iyo'y
aking maisisipot ...¡at cung sacali't mamatay aco, magcaroon man lamang
icaw at ang nanay n~g m~ga damit!...

 ¡Sayang at hindi co n~ga ninacaw!

Hindi umimic ang pinacamatanda at hinila ang canyang lubid. Pagcatapos
ay nagsalitang casabay ang buntong hinin~ga.

 ¡Ang ikinatatacot co'y baca, cagalitan ca n~g nanay cung maalaman!

 ¿Sa acala mo caya? ang tanong n~g maliit na nagtataca. Sabihin mong
maigui ang pagcabugbog sa akin, ipakikita co ang aking m~ga pasa at ang
punit cong bulsa: hindi aco nagcaroon cailan man cung di isang cuarta
lamang na ibinigay sa akin niyong pasco at kinuha sa akin cahapon n~g
cura ang isang cuartang iyon. ¡Hindi pa aco nacacakita n~g gayon
cagandang isang cuarta! ¡Hindi maniniwala ang nanay! ¡hindi maniniwala!

 Cung ang cura ang magsabi....

Nagpasimula, n~g pag-iyac si Crispin, at ibinubulong sa guitna n~g
paghagulhol:

 Cung gayo'y umuwi ca n~g mag-isa; aayaw acong umuwi. Sabihin mo sa
nanay na aco'y may sakit; aayaw acong umuwi.

 ¡Crispin, huwag cang umiyac! anang matandang capatid. Hindi
maniniwala ang nanay; huwag cang umiyac; sinabi ni matandang Tasiong may
handa raw sa ating masarap na hapunan.

Tumin~gala si Crispin at pinagmasdan ang capatid.

 ¡Isang masarap na hapunan! Hindi pa aco nanananghalian: aayaw acong
pacanin hanggang hindi sumisipot ang dalawang onza ... Datapuwa't ¿cung
maniwala ang nanay? Sabihin mong nagsisinun~galing ang sacristan mayor,
at ang curang maniwala sa canya'y sinun~galing din, na silang lahat ay
sinun~galing; na sinasabi nilang magnanacaw daw tayong lahat, sa pagca't
ang tatay natin ay "viciosong".

N~guni't sumun~gaw ang isang ulo sa maliit na hagdang patun~go sa
pan~gulong aaray n~g campanario, at ang ulong ito, na cawan~gis n~g cay
Medusa, ang siyang biglang humarang n~g salita sa m~ga labi n~g
bata. Yao'y isang ulong haba, payat, na may mahahabang buhoc na maitim;
salaming azul sa mata ang siyang cumucubli n~g pagca bulag ang isang
mata. Yaon ang sacristan mayor, na talagang gayon cung pakita, walang
in~gay, hindi nagpaparamdam n~g pagdating.

Nanglamig ang magcapatid.

 ¡Minumultahan cata, Basilio, n~g cahati, dahil sa hindi mo pagtugtog
n~g maayos! ang sabi n~g voces na malagunlong na tila walang campana sa
lalaugan. At icaw, Crispin, matira ca rito n~gayong gabi hanggang sa
sumipot ang iyong ninacaw.

Tiningnan ni Crispin ang canyang capatid, na parang siya'y humihin~ging
tangkilic.

 Binigyan na cami n~g capahintulutan ... hinihintay po cami n~g nanay
sa a las ocho ang ibinulong ni Basiliong taglay ang boong cakimian.

 ¡Icaw man naman ay hindi macaaalis sa icawalong oras; hanggang sa
icasampo!

 N~guni't talastas na po ninyong hindi nacapaglalacad pagca a las nueve
na, at malayo ang bahay.

 At ¿ibig mo yatang macapangyari pa cay sa akin? ang itinanong na
galit n~g taong iyon. At hinawacan si Crispin sa bisig at inacmaang
caladcarin.

 ¡Guinoo! ¡may isang linggo na po n~gayong hindi namin nakikita ang
aming ina! ang ipinakiusap ni Basilio, at tinan~gnan ang canyang batang
capatid na ang anyo'y ibig ipagsanggalang ito.

Nailayo ang canyang camay n~g sacristan mayor sa isang tampal, at saca
kinaladcad si Crisping nagpasimula n~g pag-iyac, at nagpatinghiga,
samantalang sinasabi sa canyang capatid:

 ¡Huwag mo acong pabayaan, papatayin aco nila!

N~guni't hindi siya pinansin n~g sacristan, kinaladcad at nawala siya sa
guitna n~g cadiliman.

Natira si Basiliong hindi man lamang macapagsalita. Narinig niya, ang
m~ga pagcacahampashampas n~g catawan n~g canyang capatid sa m~ga baitang
n~g maliit na hagdanan, isang sigaw, ilang tampal, at unti-unting napawi
sa kanyang tain~ga ang gayong m~ga pagsigaw na nacahahambal.

Hindi humihin~ga ang bata: nacatindig na nakikinig, dilat na dilat ang
m~ga mata, at nacasuntoc ang m~ga camay.

 ¿Cailan baga caya aco macapag aararo n~g isang bukid? ang marahang
ibinubulong, at dalidaling nanaog.

Pagdating sa coro'y nakinig n~g maigui: lumalayo n~g boong catulinan ang
voces n~g canyang capatid, at ang sigaw na: "¡nanay!", "¡caca!" ay
nawalang lubos pagcasara n~g pinto. Nan~gan~gatal, nagpapawis, sandali
siyang tumiguil; kinacagat niya ang canyang camao upang lunurin ang
isang sigaw na nagtutumacas sa canyang puso at pinabayaan niyang
magpalin~gaplin~gap ang canyang m~ga mata sa nag-aagaw dilim at liwanag
na simbahan. Doo'y malamlam ang nin~gas n~g ilaw na lan~gis sa
"lampara"; na sa guitna, ang "catafalco"; sara ang lahat n~g m~ga
pintuan, at may m~ga rejas ang m~ga bintana.

Di caguinsaguinsa'y nanhic sa maliit na hagdan, linampasan ang
pan~galawang saray, na kinalalagyan n~g nagninin~gas na candila, nanhic
sa icatlong saray. Kinalas ang m~ga lubid na nacatali sa m~ga "badajo"
(pamaltoc n~g campana), at pagcatapos ay muling nanaog na namumutla;
n~guni't cumikinang ang canyang m~ga mata'y hindi sa m~ga luha.

Samantala'y nagpapasimula n~g pagtila ang ulan at untiunting lumiliwanag
ang lan~git.

Pinagdugtong ni Basilio ang m~ga lubid, itinali ang isang dulo sa isang
maliit na pinacahaligui n~g "barandilla", at hindi man lamang naalaalang
patayin ang ilaw, umus-os sa lubid sa guitna n~g cadiliman.

Nang macaraan ang ilang minuto, sa isa sa m~ga daan sa bayan, ay
nacarinig n~g m~ga voces at tumunog ang dalawang putoc; n~guni't sino
ma'y walang natigatig, at muling tumahimic na lahat.


TALABABA:

 Isa sa tatlong m~ga Furia Gorgona caaway ni Minerva. Pinugutan n~g
ulo si Medusa ni Perseo. Ang m~ga pan~galan n~g tatlong Furia ay Medusa,
Euriale at Estenio: ang taong matitigan n~g alin man sa tatlong ito'y
hindi macakilos at napipipi. Si Minerva ang diosa n~g carunun~gan at
pagbabaca. Si Perseo ay anac ni Danae at hari sa Argos; iniligtas niya
sa infierno ang canyang sinisintang si Andromeda.




=XVI.=

=SI SISA=


Madilim ang gabi: tahimic na tumutulog ang m~ga namamayan; ang m~ga
familiang nag-alaala sa m~ga namatay na'y tumulog na n~g boong
capanatagan at capayapaan n~g loob: nan~gagdasal na sila n~g tatlong
bahagui n~g rosario na may m~ga "requiem", ang pagsisiyam sa m~ga
calolowa at nan~gagpanin~gas n~g maraming candilang pagkit sa harap n~g
m~ga mahal na larawan. Tumupad na ang m~ga mayayaman at ang m~ga
nacacacaya sa pagcabuhay sa m~ga nagpamana sa canila n~g caguinhawahan;
kinabucasa'y sisimba sila sa tatlong misang gagawin n~g bawa't
sacerdote, man~gagbibigay sila n~g dalawang piso at n~g ipagmisa n~g
isang patungcol sa calolowa n~g m~ga namatay; bibili sila, pagcatapos,
n~g bula sa m~ga patay na puspos n~g m~ga indulgencia. Hindi n~ga
totoong napacahigpit ang Justicia n~g Dios na gaya n~g justicia n~g tao.


N~guni't ang dukha, ang mahirap, na bahagya nanacacakita upang may
maipag-agdong-buhay, at nan~gangailan~gang sumuhol sa m~ga
"directorcillo," m~ga escribiente at m~ga sundalo, upang pabayaan silang
mamuhay n~g tahimic, ang taong iya'y hindi tumutulog n~g panatag, na
gaya n~g inaacala n~g m~ga poeta sa m~ga palacio, palibhasa'y hindi pa
sila marahil nacapagtitiis n~g m~ga hagpos n~g caralitaan. Malungcot at
nag-iisip-isip ang dukha. Nang gabing iyon, cung cacaunti ang canyang
dinasal ay malaking lubha ang canyang dalan~gin, taglay ang hirap sa
m~ga mata at ang m~ga luha sa puso. Hindi siya nagsisiyam, hindi siya
marunong n~g m~ga "jaculatoria", n~g m~ga tula at n~g m~ga "oremus," na
catha n~g m~ga fraile, at iniuucol sa m~ga taong walang sariling
caisipan, walang sariling damdamin, at hindi rin naman napag-uunawa ang
lahat n~g iyon. Nagdarasal siya n~g ayon sa pananalita n~g canyang
caralitaan; ang calolowa niya'y tumatan~gis dahil sa canyang sariling
calagayan, at dahil naman sa m~ga namatay, na ang pagsinta nila sa
canya'y siyang canyang cagalin~gan. Nangyayaring macapagsaysay ang m~ga
labi niya n~g m~ga pagbati; n~guni't sumisigaw ang canyang isip n~g m~ga
daing at nagsasalita n~g m~ga hinanakit. ¿Cayo baga'y man~gasisiyahan.
Icaw na pumuri sa carukhaan, at cayo naman, m~ga aninong pinahihirapan,
sa walang pamuting panalan~gin n~g dukha, na sinasaysay sa harap n~g
isang estampang masama ang pagcacagawa, na liniliwanagan n~g ilaw n~g
isang timsim, o baca caya ang ibig ninyo'y ang may m~ga candilang
malalaki sa harap n~g m~ga Cristong sugatan, n~g m~ga Virgeng maliliit
ang bibig at may m~ga matang cristal, m~ga misang wicang lating
ipinan~gun~gusap n~g m~ga sacerdoteng hindi inuunawa ang sinasabi? At
icaw, Religiong ilinaganap na talagang ucol sa sangcataohang
nagdaralita, ¿nalimutan mo na caya ang catungculan mong umaliw sa naaapi
sa canyang carukhaan, at humiya sa macapangyarihan sa canyang
capalaluan, at n~gayo'y may laan ca lamang na m~ga pan~gaco sa m~ga
mayayaman, sa m~ga taong sa iyo'y macapagbabayad?

Ang caawaawang tao'y nagpupuyat sa guitna n~g canyang m~ga anac na
nan~gatutulog sa canyang siping; iniisip ang m~ga bulang dapat bilhin
upang mapahin~galay ang m~ga magulang at ang namatay na esposo. "Ang
piso anya ang piso'y isang linggong caguinhawahan n~g aking m~ga anac;
isang linggong m~ga tawanan at m~ga catuwaan, ang aking inimpoc sa boong
isang buwan, isang casuutan n~g aking anac na babaeng nagdadalaga
na." Datapuwa't kinacailan~gang patayin mo ang m~ga apoy na ito ang
wica n~g voces na canyang narinig sa sermon kinacailan~gang icaw ay
magpacahirap." ¡Tunay n~ga! ¡kinacailan~gan! Hindi ililigtas n~g Iglesia
n~g walang bayad ang m~ga pinacasisinta mong calolowa: hindi
ipinamimigay na walang bayad ang m~ga bula. Dapat mong bilhin ang bula,
at hindi ang pagtulog cung gabi ang iyong gagawin, cung di ang
pagpapagal. Samantala'y mailalantad n~g iyong anac na babae ang bahagui
nang catawang dapat ilihim sa nanonood; ¡magpacagutom ca, sa pagca't
mahal ang halaga n~g lan~git! ¡Tunay na tunay n~ga yatang hindi
pumapasoc sa lan~git ang m~ga dukha!

Nan~gagliliparan ang m~ga caisipang ito sa alang-alang na pag-itang mula
sa sahig na kinalalatagan n~g magaspang na banig, hanggang sa palupong
kinatatalian n~g duyang pinag-uuguyan sa sanggol na lalaki. Ang
paghin~ga nito'y maluag at payapa; manacanacang n~ginun~guya ang laway
at may sinasabing di mawatasan: nananaguinip na cumacain ang sicmurang
gutom na hindi nabusog sa ibinigay sa canya n~g m~ga capatid na
matatanda.

Ang m~ga culiglig ay humuhuning hindi nagbabago ang tinig at isinasaliw
ang canilang walang humpay at patupatuloy na irit sa m~ga patlangpatlang
na tin-is na huni n~g cagaycay na nacatago sa damo o ang butiking
lumalabas sa canyang butas upang humanap n~g macacain, samantalang ang
tuco, na wala n~g pinan~gan~ganibang tubig ay isinusun~gaw ang canyang
ulo sa guang n~g buloc na puno n~g cahoy. Umaatun~gal n~g lubhang
mapanglaw ang m~ga aso doon sa daan, at sinasampalatayanan n~g
mapamahiing nakikinig na sila'y nacacakita n~g m~ga espiritu at n~g m~ga
anino. Datapuwa't hindi nakikita n~g m~ga aso at n~g iba pang m~ga hayop
ang m~ga pagpipighati n~g m~ga tao, at gayon man, ¡gaano carami ang
canilang m~ga cahirapang tinitiis!

Doon sa malayo sa bayan, sa isang layong may isang horas, natitira ang
ina ni Basilio at ni Crispin, asawa n~g isang lalaking walang puso, at
samantalang ang babae nagpipilit mabuhay at n~g macapag-aruga sa m~ga
anac, nagpapagalagala at nagsasabong naman ang lalaki. Madalang na
madalang sila cung magkita, n~guni't lagui n~g kahapishapis ang
nangyayari pagkikita. Unti-unting hinubdan n~g lalaki ang canyang asawa
n~g m~ga hiyas upang may maipagvicio siya at n~g wala nang caanoano man
si Sisa, upang magugol sa masasamang m~ga hingguil n~g canyang asawa,
pinagpasimulaan nitong siya'y pahirapan. Mahina, palibhasa, ang loob,
malaki ang cahigtan n~g puso cay sa pag-iisip, wala siyang nalalaman
cung di suminta at tuman~gis. Sa ganang canya'y ang canyang asawa ang
siyang dios niya,; ang m~ga anac niya'y siyang canyang m~ga angel. Sa
pagca't talastas n~g lalaki cung hanggang saan ang sa canya'y pag-ibig
at tacot, guinagawa naman niya ang catulad n~g asal n~g lahat n~g m~ga
diosdiosan: sa araw-araw ay lumalala ang canyang calupitan, ang pagca
walang awa at ang pagcapatupatuloy n~g bawa't maibigan.

N~g muhang tanong sa canya si Sisa n~g minsang siya'y sumipot sa bahay,
na ang mukha'y mahiguit ang pagdidilim cay sa dati, tungcol sa
panucalang ipasoc n~g sacristan si Basilio, ipinatuloy niya ang
paghahagpos n~g manoc, hindi siya sumagot n~g oo o ayaw. Hindi nan~gahas
si Sisang ulitin ang canyang pagtatanong; datapuwa't ang lubhang
mahigpit na casalatan n~g canilang pamumuhay at ang han~gad na ang m~ga
bata'y man~gag-aral sa escuelahan n~g bayan n~g pagbasa't pagsulat, ang
siyang sa canya'y pumilit na ipalutoy ang panucala niya. Ang canyang
asawa'y hindi rin nagsabi n~g ano man.

Nang gabing yaon, icasampo't calahati o labing-isa ang horas, n~g
numiningning na ang m~ga bituin sa lan~git na pinaliwanag n~g unos,
nacaupo si Sisa sa isang bangcong cahoy na pinagmamasdan ang ilang m~ga
san~ga n~g cahoy na nagninin~gasnin~gas sa calang may tatlong
batong-buhay na may m~ga dunggot. Nacapatong sa tatlong batong ito o
tungco ang isang palayoc na pinagsasain~gan, at sa ibabaw n~g m~ga
baga'y tatlong tuyong lawlaw, na ipinagbibili sa halagang tatlo ang
dalawang cuarta.

Nacapan~galumbaba, minamasdan ang madilawdilaw at mahinang nin~gas n~g
cawayang pagdaca'y naguiguing abo ang canyang madaling malugnaw na baga;
malungcot na n~giti ang tumatanglaw sa canyang mukha. Nagugunita niya
ang calugodlugod na bugtong n~g palayoc at n~g apoy na minsa'y pinaturan
sa canya ni Crispin. Ganito ang sinabi n~g bata:


"Naupo si Maitim, sinulot ni Mapula.
Nang malao'y cumaracara."


Bata pa si Sisa, at napagkikilalang n~g dacong una'y siya'y maganda at
nacahahalina cung cumilos. Ang canyang m~ga mata, na gaya rin n~g
canyang calolowang ibibigay niyang lahat sa canyang m~ga anac, ay sacdal
n~g gaganda, mahahaba ang m~ga pilic-mata at nacauukit cung tumin~gin;
mainam ang hayap n~g ilong; marikit ang pagcacaanyo n~g canyang m~ga
labing namumutla. Siya ang tinatawag n~g m~ga tagalog na "cayumanguing
caligatan," sa macatuwid baga'y cayumanggui, n~guni't isang culay na
malinis at dalisay. Baga man bata pa siya'y dahil sa pighati, o dahil sa
gutom, nagpapasimula na n~g paghupyac ang canyang namumutlang m~ga
pisn~gi; ang malagong buhoc na n~g una'y gayac at pamuti n~g canyang
cataohan, cung caya husay hindi sa pagpapaibiig, cung di sa pagca't
kinaugaliang husayin: ang pusod ay caraniwan at walang m~ga "aguja" at
m~ga "peineta."

May ilang araw nang hindi siya nacacaalis sa bahay at canyang tinatapos
tabiin ang isang gawang sa canya'y ipinagbiling yariin sa lalong
madaling panahong abot n~g caya. Sa pagcaibig niyang macakita n~g
salapi, hindi nagsimba n~g umagang iyon, sa pagca't maaabala siya n~g
dalawang horas ang cauntian sa pagparoo't parito sa bayan: ¡namimilit
ang carukhaang magcasala! N~g matapos ang canyang gawa'y dinala niya sa
may-ari, datapuwa't pinan~gacuan siya nito sa pagbabayad.

Wala siyang inisip sa boong maghapon cung di ang m~ga ligayang tatamuhin
niya pagdating n~g gabi: canyang nabalitaang oowi ang canyang m~ga anac,
at canyang inisip na sila'y canyang pacaning magaling. Bumili n~g m~ga
lawlaw, pinitas sa canyang maliit na halamanan ang lalong magagandang
camatis, sa pagca't nalalaman niyang siyang lalong minamasarap ni
Crisping pagcain, nanghin~gi sa canyang capit bahay na si filosofo
Tasio, na tumitira sa may m~ga limangdaang metro ang layo sa canyang
tahanan, n~g tapang baboy-ramo, at isang hita n~g patong-gubat, na
pagcaing lalong minamasrap ni Basilio. At puspos n~g pag-asa'y isinaing
ang lalong maputing bigas, na siya rin ang cumuha sa guiican. Yaon n~ga
nama'y isang hapunang carapatdapat sa m~ga cura, na canyang handa sa
caawaawang m~ga bata.

Datapuwa't sa isang sawing palad na pagcacatao'y dumating ang asawa
niya't kinain ang canin, ang tapang baboy ramo, ang hita n~g pato,
limang lawlaw at ang m~ga camatis. Hindi umiimic si Sisa, baga man ang
damdam niya'y siya ang kinacain. Nang busog na ang lalaki'y naalaalang
itanong ang canyang m~ga anac. Napan~giti si Sisa, at sa canyang
catowaa'y ipinan~gaco sa canyang sariling hindi siya maghahapunan n~g
gabing iyon; sa pagca't hindi casiya sa tatlo ang nalabi. Itinanong n~g
ama ang canyang m~ga anac, at ipinalalagay niya itong higuit sa siya'y
cumain.

Pagcatapos ay dinampot n~g lalaki ang manoc at nag-acalang yumao.

 ¿Ayaw ca bang makita mo sila? ang itinanong na nan~gan~gatal; sinabi
ni matandang Tasiong sila'y malalaon n~g caunti; nacababasa na si
Crispin ... marahil ay dalhin ni Basilio ang canyang sueldo.

N~g marinig itong huling cadahilanan n~g pagpiguil sa canya'y huminto,
nag-alinlan~gan, n~guni't nagtagumpay ang canyang mabuting angel.

 ¡Cung gayo'y itira mo sa akin ang piso! at pagcasabi ay umalis.

Tuman~gis n~g boong capaitan si Sisa; n~guni't pagcaalaala sa canyang
m~ga anac ay natuyo ang m~ga luha. Muli siyang nagsaing, at inihanda ang
tatlong lawlaw na natira: bawa't isa'y magcacaroon n~g isa't calahati.

 ¡Darating silang malaki ang pagcaibig na cumain! ang iniisip
niya: malayo ang pinangagalin~gan at ang m~ga sicmurang gutom ay walang
puso.

Pinakingan niyang magaling ang lahat n~g in~gay, masdan natin at
hinihiwatigan niya ang lalong mahinang yabag:

 Malacas at maliwanag ang lacad ni Basilio; marahan at hindi
nacacawan~gis ang cay Crispin ang iniisip n~g ina.

Macaalawa o macaatlo n~g humuni ang calaw sa gubat, mula n~g tumila ang
ulan, at gayon ma'y hindi pa dumarating ang canyang m~ga anac.

Inilagay niya ang m~ga lawlaw sa loob n~g palayoc at n~g huwag lumamig,
at lumapit sa pintuan n~g dampa upang siya'y malibang ay umawit n~g
marahan. Mainam ang canyang voces, at pagca naririnig nilang siya'y
umaawit n~g "cundiman", nan~gagsisiiyac, ayawan cung bakit. N~guni't n~g
gabing iyo'y nan~gan~gatal ang canyang voces at lumalabas n~g pahirapan
ang tinig.

Itiniguil ang canyang pag-awit at tinitigan niya ang cadiliman. Sino
ma'y walang nanggagaling sa bayan, liban na lamang sa han~ging
nagpapahulog n~g tubig sa malalapad na m~ga dahon n~g m~ga saguing.

Caracaraca'y biglang nacakita n~g isang asong maitim na sumipot sa harap
niya; may inaamoy ang hayop na iyon sa landas. Natacot si Sisa, cumuha
n~g isang bato at hinaguis. Nagtatacbo ang asong umaatun~gal n~g
pagcapanglawpanglaw.

Hindi mapamahiin si Sisa, n~guni't palibhasa'y maraming totoo ang
canyang narinig na m~ga sinasabi tungcol sa m~ga guniguni at sa m~ga
asong maiitim' caya n~ga't nacapangyari sa canya ang laguim. Dalidaling
sinarhan ang pinto at naupo sa tabi n~g ilaw. Nagpapatibay ang gabi n~g
m~ga pinaniniwalaan at pinupuspos n~g panimdim ang alang-alang n~g m~ga
malicmatang anino.

Nag-acalang magdasal, tumawag sa Virgen, sa Dios, upang calin~gain nila
ang canyang m~ga anac, lalonglalo na ang canyang bunsong si Crispin. At
hindi niya sinasadya'y nalimutan niya ang dasal at napatun~go ang boong
pag-iisip niya sa canila, na ano pa't canyang naaalaala ang m~ga
pagmumukha n~g bawa't isa sa canila, yaong m~ga mukhang sa towi na'y
n~gumin~giti sa canya cung natutulog, at gayon din cung nagiguising.
Datapuwa't caguinsaguinsa'y naramdaman niyang naninindig ang canyang
m~ga buhoc, nangdidilat n~g mainam ang canyang m~ga mata, malicmata o
catotohanan, canyang nakikitang nacatindig si Crispin sa tabi n~g calan,
doon sa lugar na caraniwang canyang inuup-an upang makipagsalitaan sa
canya. N~gayo'y hindi nagsasabi n~g ano man; tinititigan siya niyong
m~ga matang malalaki at n~gumin~giti.

 ¡Nanay! ¡bucsan ninyo! ¡bucsan ninyo, nanay! ang sabi ni Basilio,
buhat sa labas.

Kinilabutan si Sisa at nawala ang malicmata.





=XVII.=

=BASILIO=


Bahagya pa lamang nacapapasoc si Basiliong guiguirayguiray,
nagpatinghulog sa m~ga bisig n~g canyang ina.

Isang di masabing panglalamig ang siyang bumalot cay Sisa n~g makita
niyang nag-iisang dumating si Basilio. Nagbantang magsalita ay hindi
lumabas ang canyang voces; inibig niyang yacapin ang canyang anac ay
nawal-an siya n~g lacas; hindi naman mangyaring umiyac siya.

N~guni't n~g makita niya ang dugong pumapaligo sa noo n~g bata'y siya'y
nacasigaw niyang tinig na wari'y nagpapakilala n~g pagcalagot n~g isang
bagting n~g puso.

 ¡M~ga anac co!

 ¡Howag po cayong mag-ala ala n~g ano man, nanay! ang isinagot ni
Basilio; natira po sa convento po si Crispin.

 ¿Sa convento? ¿natira sa convento? ¿Buhay?

Itinin~gala n~g bata sa canyang ina ang canyang m~ga mata.

 ¡Ah! ang isinigaw, na ano pa't ang lubhang malaking pighati'y naguing
lubhang malaking catowaan. Si Sisa'y umiyac, niyacap ang canyang anac at
pinuspos n~g halic ang may dugong noo.

 ¡Buhay si Crispin! Iniwan mo siya sa convento ... at ¿bakit may sugat
ca, anac co? ¿Nahulog ca ba?

At siniyasat siya n~g boong pag-iin~gat.

 N~g dalhin po si Crispin n~g sacristan mayor ay sinabi sa aking hindi
raw aco macaaalis cung di sa icasampong horas, at sa pagca't malalim na
ang gabi, aco'y nagtanan. Sa baya'y sinigawan aco n~g m~ga sundalo n~g
"Quien vive," nagtatacbo aco, bumaril sila at nahilahisan n~g isang bala
ang aking noo. Natatacot acong mahuli at papagpupunasin aco n~g cuartel,
na aboy n~g palo, na gaya n~g guinawa cay Pablo, na hangga n~gayo'y may
sakit.

 ¡Dios co! ¡Dios co! ang ibinulong n~g inang kinikilig ¡Siya'y iyong
iniligtas!

At saca idinugtong, samantalang, humahanap n~g panaling damit, tubig,
suca, at balahibong maliliit n~g tagac:

 ¡Isang dali pa at napatay ca sana nila, pinatay sana nila ang aking
anac! ¡Hindi guinugunita n~g m~ga guardia civil ang m~ga ina!

 Ang sasabihin ninyo'y nahulog aco sa isang cahoy; huwag po sanang
maalaman nino mang aco'y pinaghagad.

 ¿Bakit ba natira si Crispin? ang itinanong ni Sisa pagcatapos magawa
ang paggamot sa anac.

Minasdan ni Basiliong isang sandali ang canyang ina, niyacap niya ito at
saca, untiunting sinaysay ang ucol sa dalawang onza, gayon ma'y hindi
niya sinabi ang m~ga pagpapahirap na guinagawa sa canyang capatid.

Pinapaghalo n~g mag-ina ang canilang m~ga luha.

 ¡Ang mabait cong si Crispin! ¡pagbintan~gan ang mabait cong si
Crispin! ¡Dahilang tayo'y dukha, at ang m~ga dukhang gaya natin ay dapat
magtiis n~g lahat! ang ibinulong ni Sisa, na tinitingnan n~g m~ga
matang puno n~g luha ang tinghoy na nauubusan n~g lan~gis.

Nanatiling malaonlaon ding hindi sila nag-imican.

 ¿Naghapunan ca na ba? ¿Hindi? May canin at may tuyong lawlaw.

 Wala acong "ganang" cumain; tubig, tubig lamang ang ibig co.

 ¡Oo! ang isinagot n~g ina n~g boong lungcot; nalalaman co n~g hindi
mo ibig ang tuyong lawlaw; hinandaan cata n~g ibang bagay; n~guni't
naparito ang iyong tatay, ¡caawaawang anac co!

 ¿Naparito ang tatay? ang itinanong ni Basilio, at hindi kinucusa'y
siniyasat ang mukha at ang m~ga camay n~g canyang ina. Nacapagsikip sa
puso ni Sisa ang tanong n~g canyang anac, na pagdaca'y canyang
napag-abot ang cadahilanan, caya't nagdumaling idinugtong:

 Naparito at ipinagtanong cayo n~g mainam, ibig niyang cayo'y makita;
siya'y gutom na gutom. Sinabing cung cayo raw ay nananatili sa
pagpapacabait ay muli siyang makikisama sa atin.

 ¡Ah! ang isinalabat ni Basilio, at sa sama, n~g canyang loob ay
inin~giwi ang canyang m~ga labi.

 ¡Anac co! ang ipinagwica ni Sisa.

 ¡Ipatawad po ninyo, nanay! ang muling isinagot na matigas ang
anyo ¿Hindi ba caya lalong magaling na tayong tatlo na lamang, cayo, si
Crispin at aco? N~guni't cayo po'y umiiyac; ipalagay ninyong wala acong
sinabing ano man.

Nagbuntong-hinin~ga si Sisa.

Sinarhan ni Sisa ang dampa at tinabunan n~g abo ang caunting baga sa
calan at n~g huwag mapugnaw, tulad sa guinagawa n~g tao sa m~ga damdamin
n~g calolowa; tacpan ang m~ga damdaming iyan n~g abo n~g buhay na
tinatawag na pag-wawalang-bahala, at n~g huwag mapugnaw sa pakikipanayam
sa araw-araw sa ating m~ga capowa.

Ibinulong ni Basilio ang canyang m~ga dasal, at nahiga sa tabi n~g
canyang ina na nananalan~gin n~g paluhod.

Nacacaramdam n~g init at lamig; pinagpilitang pumikit at ang iniisip
niya'y ang canyang capatid na bunso, na nag-aacalang tumulog sana n~g
gabing iyon sa sinapupunan n~g canyang ina, at n~gayo'y marahil umiiyac
at nan~gan~gatal n~g tacot sa isang suloc n~g convento. Umaalin~gawn~gaw
sa canyang m~ga tain~ga ang m~ga sigaw na iyon, tulad sa pagcarinig niya
n~g siya'y doroon pa sa campanario; datapuwa't pinasimulaang pinalabo
ang canyang isip n~g pagod na naturaleza at nanaog sa canyang m~ga mata
ang "espiritu", n~g panaguimpan.

Nakita niya ang isang cuartong tulugan, at doo'y may dalawang candilang
may nin~gas. Pinakikinggan n~g curang madilim ang pagmumukha at may
hawac na yantoc ang sinasabi sa ibang wica n~g sacristan mayor, na
cakilakilabot ang m~ga kilos. Nan~gan~gatal si Crispin, at
palin~gaplin~gap ang matang tumatan~gis sa magcabicabila, na parang may
hinahanap na tao, o isang taguan. Hinarap siya n~g cura at tinatanong
siyang malaki ang galit at humaguinit ang yantoc. Ang bata'y tumacbo at
nagtago sa licuran n~g sacristan; n~guni't siya'y tinangnan nito at
inihanda ang canyang catawan sa sumusubong galit n~g cura; ang
caawaawang bata'y nagpupumiglas, nagsisicad, sumisigaw, nagpapatinghiga,
gumugulong, tumitindig, tumatacas, nadudulas, nasusubasob at sinasangga
n~g m~ga camay ang m~ga hampas na sa pagca't nasusugatan ay biglang
itinatago at umaatun~gal. Nakikita ni Basiliong namimilipit si Crispin,
inihahampas ang ulo sa tablang yapacan; nakikita niya at canyang
naririnig na humahaguinit ang yantoc! Sa laking pagn~gan~galit n~g
canyang bunsong capatid ay nagtindig; sira ang isip sa di maulatang
pagcacahirap ay dinaluhong ang canyang m~ga verdugo, at kinagat ang cura
sa camay. Sumigaw ang cura't binitiwan ang yantoc; humawac ang sacristan
mayor n~g isang baston at pinalo sa ulo si Crispin, natimbuang ang bata
sa pagcatulig; n~g makita n~g curang siya'y may sugat ay pinagtatadyacan
si Crispin; n~guni't ito'y hindi na nagsasanggalang, hindi na sumisigaw:
gumugulong sa tablang parang isang bagay na hindi nacacaramdam at
nag-iiwan n~g bacas na basa ...

Ang voces ni Sisa ang siyang sa canya'y gumising.

 ¿Ano ang nangyayari sa iyo? ¿Bakit ca umiiyac?

 ¡Nanag-inip aco!... ¡Dios! ang mariing sabi ni Basilio at humilig na
basa n~g pawis. Panag-inip iyon; sabihin po ninyong panag-inip lamang,
nanay, iyon; panag-inip lamang!

 ¿Ano ang napang-inip mo?

 Hindi sumagot ang bata. Naupo upang magpahid n~g luha at n~g pawis.
Madilim sa loob n~g dampa.

 ¡Isang panag-inip! ¡isang panag-inip! ang inuulit-ulit ni Basilio sa
marahang pananalita.

 ¡Sabihin mo sa akin cung ano ang iyong pinanag-inip; hindi aco
macatulog! ang sinabi n~g ina n~g muling mahiga ang canyang anac.

 Ang napanag-inip co, nanay, ani Basilio n~g marahan cami raw ay
namumulot n~g uhay sa isang tubigang totoong maraming bulaclac, ang m~ga
babae'y may m~ga dalang bacol na puno n~g m~ga uhay ... ang m~ga
lalaki'y may m~ga dala ring bacol na puno n~g uhay ... at ang m~ga
batang lalaki'y gayon din ... ¡Hindi co na natatandaan, nanay; hindi co
na natatandaan, nanay, ang m~ga iba!

Hindi na nagpilit n~g pagtatanong si Sisa; hindi niya pinapansin ang
m~ga panag-inip.

 Nanay, may naisip aco n~gayong gabing ito, ani Basilio pagcaraan n~g
ilang sandaling hindi pag-imic.

 ¿Ano ang naisip mo? ang itinanong niya.

Palibhasa'y mapagpacababa si Sisa sa lahat n~g bagay, siya'y
nagpapacababa pati sa canyang m~ga anac; sa acala niya mabuti pa ang
canilang pag-iisip cay sa canya.

 ¡Hindi co na ibig na magsacristan!

 ¿Bakit?

 Pakinggan po ninyo, nanay, ang aking naisip. Dumating po ritong galing
sa Espana ang anac na lalaki n~g nasirang si Don Rafael, na inaacala
cong casingbait din n~g canyang ama. Ang mabuti po, nanay, cunin na
ninyo bucas si Crispin, sin~gilin ninyo ang aking sueldo at sabihin
ninyong hindi na aco magsasacristan. Paggaling co'y pagdaca'y
makikipagkita aco cay Don Crisostomo, at ipakikiusap co sa canyang aco'y
tanggaping tagapagpastol n~g m~ga vaca o n~g m~ga calabaw; malaki na
naman aco. Macapag-aaral si Crispin sa bahay ni matandang Tasio, na
hindi namamalo at mabait, cahit ayaw maniwala ang cura. ¿Maaari pa bang
tayo'y mapapaghirap pa n~g higuit sa calagayan natin? Maniwala, po cayo,
nanay, mabait ang matanda; macailang nakita co siya sa simbahan, pagca
sino ma'y wala roon; naluluhod at nananalan~gin, maniwala po cayo.
Nalalaman na po ninyo, nanay, hindi na aco magsasacristan: bahagya na
ang pinakikinabang ¡at ang pinakikinabang pa'y naoowi lamang sa
kinamumulta! Gayon din ang idinaraing n~g lahat. Magpapastol aco, at
cung aking alagaang magaling ang ipagcacatiwala sa akin, aco'y
calulugdan n~g may-ari; at marahil ay ipabayang ating gatasan ang isang
vaca, at n~g macainom tayo n~g gatas; ibig na ibig ni Crispin ang gatas.
¡Sino ang nacacaalam! marahil bigyan pa po cayo n~g isang maliit na
"guya," cung makita nila ang magaling cong pagtupad; aalagaan natin ang
guya at ating patatabaing gaya n~g ating inahing manoc. Man~gun~guha aco
n~g m~ga bun~gang cahoy sa gubat, at ipagbibili co sa bayang casama n~g
m~ga gulay sa ating halamanan, at sa ganito'y magcacasalapi tayo.
Maglalagay aco n~g m~ga silo at n~g m~ga balatic at n~g macahuli n~g
m~ga ibon at m~ga alamid, man~gin~gisda aco sa ilog at pagca aco'y
malaki na'y man~gan~gaso naman aco. Macapan~gan~gahoy naman aco upang
maipagbili o maialay sa may-ari n~g m~ga vaca, at sa ganya'y matotowa sa
atin. Pagca macapag-aararo na aco'y aking ipakikiusap na aco'y
pagcatiwalaan n~g capirasong lupa at n~g aking matamnan n~g tubo o mais,
at n~g hindi po cayo manahi hanggang hating gabi. Magcacaroon tayo n~g
damit na bagong ucol sa bawa't fiesta, cacain tayo n~g carne at
malalaking isda. Samantala'y mamumuhay acong may calayaan, magkikita
tayo sa araw-araw at magsasalosalo tayo sa pagcain. At yamang sinasabi
ni matandang Tasiong matalas daw totoo ang ulo ni Crispin, ipadala natin
siya sa Maynila at n~g mag-aral; siya'y paggugugulan n~g bun~ga n~g
aking pawis; ¿hindi ba, nanay?

 ¿Ano ang aking wiwicain cung di oo? ang isinagot ni Sisa niyacap ang
canyang anac.

Nahiwatigan ni Sisang hindi na ibinibilang n~g anac sa hinaharap na
panahon, ang canyang ama, at ito ang nagpatulo n~g m~ga luha niya sa
pagtan~gis na di umiimic.

Nagpatuloy si Basilio n~g pagsasaysay n~g canyang m~ga binabanta sa
hinaharap na panahon, taglay iyang ganap na pag-asa n~g cabataang walang
nakikita cung di ang hinahan~gad. Walang sinasabi si Sisa cung di "oo"
sa lahat, sa canyang acala'y ang lahat ay magaling. Untiunting nanaog
ang pagcahimbing sa pagal na m~ga bubong n~g mata n~g bata, at n~gayo'y
binucsan n~g Ole-Lukoie, na sinasabi ni Anderson, at isinucob sa ibabaw
niya ang magandang payong na puspos n~g masasayang pintura.

Ang acala niya'y siya'y pastol n~g casama n~g canyang bunsong capatid;
nan~gun~guha sila n~g bayabas, n~g alpay at n~g iba pang m~ga paroparo
sa calicsihan; pumapasoc sila sa m~ga yun~gib at nakikita nilang
numiningning ang m~ga pader; naliligo sila sa m~ga bucal, at ang m~ga
buhan~gin ay alaboc na guinto at ang m~ga bato'y tulad sa m~ga bato n~g
corona n~g Virgen. Sila'y inaawitan n~g m~ga maliliit na isda at
nan~gagtatawanan; iniyuyucayoc sa canila n~g m~ga cahoy ang canilang
m~ga san~gang humihitic sa m~ga salapi at sa m~ga bun~ga. Nakita niya
n~g matapos ang isang campanang nacabitin sa isang cahoy, at isang
mahabang lubid upang tugtuguin: sa lubid ay may nacataling isang vaca,
na may isang pugad sa guitna n~g dalawang sun~gay, at si Crispin ay nasa
loob n~g campana at iba pa. At nagpatuloy sa gayong pananaguinip.

N~guni't ang inang hindi gaya niyang musmos at hindi nagtatacbo sa loob
n~g isang horas ay hindi tumutulog.




=XVIII.=

=MGA CALOLOWANG NAGHIHIRAP=


Magcacaroon na n~g icapitong horas n~g umaga n~g matapos ni Fr. Salvi
ang canyang catapusang misa: guinawa niya ang tatlong misa sa loob n~g
isang oras.

 May sakit ang pari anang madadasaling m~ga babae; hindi gaya n~g
dating mainam at mahinhin ang canyang kilos.

Naghubad n~g canyang m~ga suot na di umiimic, hindi tumitin~gin sa
canino man, hindi bumabati n~g cahi't ano.

 ¡Mag-in~gat! anang bulungbulun~gan n~g m~ga sacristan; ¡lumulubha
ang sama n~g ulo! ¡Uulan ang m~ga multa, at ang lahat n~g ito'y pawang
casalanan n~g dalawang magcapatid!

Umalis ang cura sa sacristia upang tumun~go sa convento; sa silong
nito'y nan~gacaupo sa bangco ang pito o walong m~ga babae at isang
lalaking nagpapalacadlacad n~g paroo't parito. Nang makita nilang
dumarating ang cura ay nan~gagtindigan; nagpauna sa pagsalubong ang
isang babae upang hagcan ang canyang camay; n~guni't gumamit ang cura
n~g isang anyong cayamutan, caya't napahinto ang babae sa calaguitnaan
n~g canyang paglacad.

 ¿Nawalan yata n~g sicapat si Curiput? ang mariing sabi n~g babae sa
salitang patuya, na nasactan sa gayong pagca tanggap. ¡Huwag pahagcan sa
canya ang cama'y, sa gayong siya'y celadora n~g "Hermandad", gayong
siya'y si Hermana Rufa! Napacalabis namang totoo ang gayong gawa.

 ¡Hindi umupo n~gayong umaga sa confesonario! ang idinugtong ni
Hermana Sipa, isang matandang babaeng wala n~g n~gipin; ibig co sanang
man~gumpisal at n~g macapakinabang at n~g magcamit n~g n~ga
"indulgencia".

 Cung gayo'y kinahahabagan co cayo! ang sagot n~g isang babaeng bata
pa't ma'y pagmumukhang tan~ga; nagcamit aco n~gayong umaga n~g tatlong
indulgencia plenaria na aking ipinatungcol sa calolowa n~g aking asawa.

 ¡Masamang gawa, hermana Juana! ang sabi n~g nasactan ang loob na si
Rufa. Sucat na ang isang indulgencia plenaria upang mahan~go siya sa
Purgatorio; hindi dapat ninyong sayan~gin ang m~ga santa indulgencia;
tumulad cayo sa akin.

 ¡Lalong magaling ang lalong marami: ang sabi co! ang sagot n~g walang
malay na si hermana Juana, casabay ang n~giti.

Hindi agad sumagot si hermana Rufa: nanghin~gi muna n~g isang hitso,
n~ginan~ga, minasdan ang nagcacabilog na sa canya'y nakikinig n~g di
cawasa, lumura sa isang tabi, at nagpasimula, samantalang n~guman~gata
n~g tabaco:

 ¡Hindi co sinasayang cahi't isang santong araw! Nagcamit na aco, buhat
n~g aco'y mapanig sa Hermandad, n~g apat na raa't limampo't pitong m~ga
indulgencia plenaria, pitong daa't anim na pong libo, limang daa't siyam
na po't walong taong m~ga indulgencia. Aking itinatala ang lahat n~g
aking m~ga kinacamtan, sa pagca't ang ibig co'y malinis na salitaan;
ayaw acong mangdaya, at hindi co rin ibig na aco'y dayain.

Tumiguil n~g pananalita si Rufa at ipinatuloy ang pagn~guya; minamasdan
siya, n~g boong pagtataca n~g m~ga babae; n~guni't huminto sa
pagpaparoo't parito ang lalaki, at nagsalita cay Rufa n~g may anyong
pagpapawalang halaga.

 Datapuwa't nacahiguit aco sa inyo, hermana Rufa, n~g taong ito lamang
sa m~ga kinamtan co, n~g apat na indulgencia plenaria at sangdaang taon
pa; gayong hindi lubhang nagdarasal aco n~g taong ito.

 ¿Higuit cay sa akin? ¿Mahiguit na anim na raa't walompo't siyam na
plenaria, siyam na raa't siyam na po't apat na libo walong daa't
limampo't anim na taon? ang ulit ni hermana Rufang wari'y masama n~g
caunti ang loob.

 Gayon n~ga, walong plenaria at sangdaa't labing limang taon ang aking
cahiguitan, at ito'y sa iilang buwan lamang ang inulit n~g lalaking sa
liig ay may sabit na m~ga escapulario at m~ga cuintas na puno n~g libag.

 ¡Hindi dapat pagtakhan ani Rufang napatalo na; cayo po ang maestro
at ang puno sa lalawigan!

N~gumin~giti ang lalaking lumaki ang loob.

 Hindi n~ga dapat ipagtacang aco'y macahiguit sa inyo n~g pagcacamit;
halos masasabi cong cahi't natutulog ay nagcacamit aco n~g m~ga
indulgencia.

 ¿At ano po ba ang guinagawa ninyo sa m~ga indulgenciang iyan? ang
tanong na sabaysabay n~g apat o limang voces.

 ¡Psh! ang sagot n~g lalaking umanyo n~g labis na pagpapawalang
halaga; aking isinasabog sa magcabicabila!

 ¡Datapuwa't sa bagay n~gang iyan hindi co mangyayaring cayo'y purihin,
maestro ang itinutol ni Rufa, ¡Cayo'y pasasa Purgatorio, dahil sa
inyong pagsasayang n~g m~ga indulgencia. Nalalaman na po ninyong
pinagdurusahan n~g apat na pong araw sa apoy ang bawa't isang salitang
walang cabuluhan, ayon sa cura; anim na pong araw sa bawa't isang
dangcal na sinulid; dalawampo, bawa't isang patac na tubig. ¡Cayo'y
pasasa Purgatorio!

 ¡Malalaman co na cung paano ang paglabas co roon! ang sagot ni
hermano Pedro, taglay ang dakilang pananampalataya. Lubhang marami ang
m~ga calolowang hinan~go co sa apoy! ¡Lubhang marami ang guinawa cong
m~ga santo! At bucod sa rito'y "in articulo mortis" (sa horas n~g
camatayan) ay macapagcacamit pa aco, cung aking ibiguin, n~g pitong m~ga
"plenaria", ¡at naghihin~galo na'y macapagliligtas pa aco sa m~ga iba!

At pagcasalita n~g gayo'y lumayong taglay ang malaking pagmamataas.

 Gayon ma'y dapat ninyong gawin ang catulad n~g aking gawa, na di aco
nagsasayang cahit isang araw, at magaling na bilang ang aking guinagawa.
Hindi co ibig ang magdaya, at ayaw naman acong maraya nino man.

 ¿At paano po, ba ang gawa ninyo? ang tanong ni Juana.

 Dapat n~ga po ninyong tularan ang guinagawa co. Sa halimbawa: ipalagay
po ninyong nagcamit aco n~g isang taong m~ga indulgencia: itinatala co
sa aking cuaderno at aking sinasabi: "Maluwalhating Amang Poong Santo
Domingo, pakitingnan po ninyo cung sa Purgatorio'y may nagcacailan~gan
n~g isang taong ganap na walang labis culang cahi't isang
araw." Naglalaro aco n~g "cara-y-cruz;" cung lumabas na "cara" ay wala;
mayroon cung lumabas na "cruz." N~gayo'y ipalagay nating lumabas n~g
"cruz", pagcagayo'y isinusulat co: "nasin~gil na;" ¿lumabas na "cara"?
pagcagayo'y iniin~gatan co ang indulgencia, at sa ganitong paraa'y
pinagbubucodbucod co n~g tigsasangdaaag taong itinatala cong magaling.
Sayang na sayang at hindi magawa sa m~ga indulgencia ang cawan~gis n~g
guinagawa sa salapi: ibibigay cong patubuan: macapagliligtas n~g lalong
maraming m~ga calolowa. Maniwala cayo sa akin, gawin ninyo ang aking
guinagawa.

 ¡Cung gayo'y lalong magaling ang aking guinagawa! ang sagot ni
hermana Sipa.

 ¿Ano? ¿Lalong magaling? ang tanong ni Rufang nagtataca. ¡Hindi
mangyayari! ¡Sa guinagawa co'y wala n~g gagaling pa!

 ¡Makinig po cayong sandali at paniniwalaan ninyo ang aking sabi,
hermana! ang sagot ni hermana Sipang matabang ang pananalita.

 ¡Tingnan! ¡tingnan! ¡pakinggan natin! ang sinabi n~g m~ga iba.

Pagcatapos na macaubo n~g boong pagpapahalaga'y nagsalita ang matandang
babae n~g ganitong anyo:

 Magaling na totoo ang inyong pagcatalastas, na cung dasalin ang
"Bendita-sea tu Pureza," at ang "Senor-mio Jesu cristo, Padre
dulcisimo-por el gozo," nagcacamit n~g sampong taong indulgencia sa
bawa't letra..

 ¡Dalawampo! ¡Hindi! ¡Culang! ¡Lima! ang sabi n~g ilang m~ga voces.

 ¡Hindi cailan~gan ang lumabis o cumulang n~g isa! N~gayon: pagca
nacababasag ang aking isang alilang lalaki o isang alilang babae n~g
isang pinggan, vaso o taza, at iba pa, ipinapupulot co ang lahat n~g
m~ga piraso, at sa bawa't isa, cahi't sa lalong caliitliitan,
pinapagdarasal co siya n~g "Bendita-sea-tu-Pureza" at n~g "Senor-mio-Jesu
cristo Padre dulcisimo por el gozo", at ipinatutungcol co sa m~ga
calolowa ang m~ga indulgenciang kinacamtan co. Nalalaman n~g lahat n~g
taga bahay co ang bagay na ito, tan~gi lamang na hindi ang m~ga pusa.

 N~guni't ang m~ga alilang babae ang siyang nagcacamit n~g m~ga
indulgenciang iyan, at hindi cayo, Hermana Sipa ang itinutol ni Rufa.

 At ¿sinong magbabayad n~g aking m~ga taza at n~g aking m~ga pinggan?
Natotowa ang m~ga alilang babae sa gayong paraang pagbabayad, at aco'y
gayon din; sila'y hindi co pinapalo; tinutuctucan co lamang o
kinucurot....

 ¡Gagayahin co! ¡Gayon din ang aking gagawin! ¡At aco man! ang
sabihan n~g m~ga babae.

 Datapuwa't ¿cung ang pinggan ay nagcacadalawa o nagcacatatatlong
piraso lamang? ¡Cacaunti ang inyong cacamtan! ang ipinaunawa pa n~g
maulit na si Rufa.

 Itulot po ninyong ipagtanong co sa inyo ang isang pinag-aalinlan~ganan
co ang sinabi n~g totoong cakimian n~g bata pang si Juana. Cayo po
m~ga guinoong babae ang nacacaalam na magaling n~g m~ga bagay na itong
tungcol sa Lan~git, Purgatorio at Infierno,.... ipinahahayag cong aco'y
mangmang.

 Sabihin ninyo.

 Madalas na aking nakikita sa m~ga pagsisiyam (novena) at sa m~ga iba
pang m~ga libro ang ganitong m~ga bilin: "Tatlong amanamin, tatlong
Abaguinoong Maria at tatlong Gloria patri.."

 ¿At n~gayon?....

 At n~gayo'y ibig cong maalaman cung paano ang gagawing pagdarasal: ¿O
tatlong Amanaming sunod-sunod, tatlong Abaguinoong Mariang sunod-sunod;
o macaatlong isang Amanamin, isang Abaguinoong Maria at isang Gloria
Patri?

 Gayo n~ga ang marapat, macaitlong isang Amanamin....

 ¡Ipatawad ninyo, hermana Sipa! ang isinalabat ni Rufa: dapat dasaling
gaya n~g ganitong paraan: hindi dapat ilahoc ang m~ga lalaki sa m~ga
babae: ang m~ga Amanamin ay m~ga lalaki, m~ga babae ang m~ga Abaguinoong
Maria, at ang m~ga Gloria ang m~ga anac.

 ¡Ee! ipatawad ninyo, hermana Rufa; Amanamin, Abaguinoong-Maria at
Gloria ay catulad n~g canin, ulam at patis, isang subo sa m~ga santo ...

 ¡Nagcacamali cayo! ¡Tingnan na po lamang ninyo, cayong nagdarasal n~g
paganyan ay hindi nasusunduan cailan man ang inyong hinihin~gi!

 ¡At cayong nagdarasal n~g paganya'y hindi cayo nacacacuha n~g ano man
sa inyong m~ga pagsisiyam! ang muling isinagot n~g matandang Sipa.

 ¿Sino? ang wica ni Rufang tumindig hindi pa nalalaong nawalan aco
n~g isang biic, nagdasal aco cay San Antonio ay aking nakita, at sa
catunaya'y naipagbili co sa halagang magaling, ¡aba!

 ¿Siya n~ga ba? ¡Caya pala sinasabi n~g inyong capit-bahay na babaeng
inyo raw ipinagbili ang isang biic niya!

 ¿Sino? ¡Ang walang hiya! ¿Aco ba'y gaya ninyo ...?

Nacailan~gang mamaguitna ang maestro upang sila'y payapain: sino ma'y
wala n~g nacagunita n~g m~ga Amanamin, walang pinag-uusapan cung di m~ga
baboy na lamang.

 ¡Aba! ¡aba! ¡Huwag cayong mag-away dahil sa isang biic lamang!
Binibigyan tayo n~g m~ga Santong Casulatan n~g halimbawa; hindi
kinagalitan n~g m~ga hereje at n~g m~ga protestante ang ating
Pan~ginoong Jesucristo na nagtapon sa tubig n~g isang cawang m~ga baboy
na canilang pag-aari, at tayong m~ga binyagan, at bucod sa roo'y m~ga
hermano n~g Santisimo Rosario pa, ¿tayo'y man~gag-aaway dahil sa isang
biic lamang? ¿Anong sasabihin sa atin n~g ating m~ga capan~gagaw na m~ga
hermano tercero?

Hindi nan~gagsi-imic ang lahat n~g m~ga babae at canilang tinatakhan ang
malalim na carunun~gan n~g maestro, at canilang pinan~gan~ganiban ang
masasabi n~g m~ga hermano tercero. Nasiyahan ang maestro sa gayong
pagsunod, nagbago n~g anyo n~g pananalita, at nagpatuloy:

 Hindi malalao't ipatatawag tayo n~g cura. Kinacailan~gang sabihin
natin sa canya cung sino ang ibig nating magsermon sa tatlong sinabi
niya sa atin cahapon: o si pari Damaso, o si pari Martin o cung ang
coadjutor. Hindi co maalaman cung humirang na ang m~ga tercero;
kinacailan~gang magpasiya.

 Ang coadjutor ang ibinulong ni Juanang kimingkimi.

 ¡Hm! ¡Hindi marunong magsermon ang coadjutor! ang wica ni
Sipa; mabuti pa si pari Martin.

 ¿Si pari Martin? ang mariing tanong n~g isang babae, na anyong
nagpapawalang halaga; siya'y walang voces; mabuti si pari Damaso.

 ¡Iyan, iyan n~ga! ang saysay ni Rufa. ¡Si pari Damaso ang tunay na
marunong magsermon, catulad siya n~g isang comediante; iyan!

 ¡Datapuwa't hindi natin maunawa ang canyang sinasabi! ang ibinulong
ni Juana.

 ¡Sa pagca't totoong malalim! n~guni't magsermon na lamang siyang
magaling....

Nang gayo'y siyang pagdating ni Sisang may sunong na bacol,
nag-magandang araw sa m~ga babae at pumanhic sa hagdanan.

 ¡Pumapanhic iyon! ¡pumanhic naman tayo! ang sinabi nila.

Nararamdaman ni Sisang tumitiboc n~g boong lacas ang canyang puso,
samantalang pumapanhic siya sa hagdanan; hindi pa niya nalalaman cung
ano ang canyang sasabihin sa pari upang mapahupa ang galit, at cung ano
ang m~ga catuwirang canyang isasaysay upang maipagsanggalang ang canyang
anac. Nang umagang iyon, pagsilang n~g m~ga unang sinag n~g liwayway,
nanaog siya sa canyang halamanan upang putihin ang lalong magagandang
gulay, na canyang inilagay sa canyang baculang sinapnan n~g dahong
saguing at m~ga bulaclac. Nan~guha siya sa tabing ilog n~g paco, na
talastas niyang naiibigan n~g curang caning ensalada. Nagbihis n~g
lalong magagaling niyang damit, sinunong ang bacol at napasabayang hindi
guinising muna ang canyang anac.

Nagpapacarahan siya n~g boong caya upang huwag umin~gay, unti-unting
siya'y pumanhic, at nakikinig siya n~g mainam at nagbabaca-sacaling
marinig niya ang isang voces na kilala, voces na sariwa voces bata.

N~guni't hindi niya narinig ang sino man at sino ma'y hindi niya
nasumpungan, caya't napatun~go siya sa cocina.

Diya'y minasdan niya ang lahat n~g m~ga suloc; malamig ang
pagcacatanggap sa canya n~g m~ga alila at n~g m~ga sacritan. Bahagya na
siya sinagot sa bati niya sa canila.

 ¿Saan co mailalagay ang m~ga gulay na ito? ang itinanong na hindi
nagpakita n~g hinanakit.

 ¡Diyan..! sa alin mang lugar. ang sagot n~g "cocinero", na bahagya na
sinulyap ang m~ga gulay na iyon, na ang canyang guinagawa ang siyang
totoong pinakikialaman: siya'y naghihimulmol n~g isang capon.

Isinalansang mahusay ni Sisa sa ibabaw n~g mesa ang m~ga talong, ang
m~ga "amargoso", ang m~ga patola, ang zarzalida at ang m~ga murang
murang m~ga talbos n~g paco. Pagcatapos ay inilagay ang m~ga bulaclac sa
ibabaw, n~gumiti n~g bahagya at tumanong sa isang alila, na sa tingin
niya'y lalong magaling causapin cay sa cocinero.

 ¿Maaari bang macausap co ang pari?

 May sakit ang sagot na marahan n~g alila.

 At ¿si Crispin? Nalalaman po ba ninyo cung na sa sacristia.

Tiningnan siya n~g alilang nagtataca.

 ¿Si Crispin? ang tanong na pinapagcunot ang m~ga kilay. ¿Wala ba sa
inyong bahay? ¿Ibig ba ninyong itanggui?

 Nasabahay si Basilio, n~guni't natira rito si Crispin ang itinutol ni
Sisa; ibig co siyang makita....

 ¡Aba! anang alila; natira n~ga rito; n~guni't pagcatapos ...
pagcatapos ay nagtanan, pagcapagnacaw n~g maraming bagay. Pinaparoon aco
n~g cura sa cuartel pagca umagang umaga n~gayon, upang ipagbigay sabi sa
Guardia Civil. Marahil sila'y naparoon na sa inyong bahay upang hanapin
ang m~ga bata.

¡Tinacpan ni Sisa ang m~ga tain~ga, binucsan ang bibig, n~guni't
nawalang cabuluhan ang paggalaw n~g canyang m~ga labi: walang lumabas na
ano mang tini!

 ¡Tingnan na n~ga ninyo ang inyong m~ga anac! ang idinugtong n~g
cocinero. ¡Napagkikilalang cayo'y mapagtapat na asawa; nagsilabas ang
m~ga anac na gaya rin n~g canilang ama! ¡At mag-in~gat cayo't ang maliit
ay lalampas pa sa ama!

Nanambitan si Sisa n~g boong capaitan, at nagpacaupo sa isang bangco.

 ¡Howag cayong manan~gis dito! ang isinigaw sa canya n~g
cocinero: ¿hindi ba ninyo alam na may sakit ang pari? Doon cayo
manan~gis sa lansan~gan.

Nanaog sa hagdanan ang abang babaeng halos ipinagtutulacan, samantalang
nagbubulungbulun~gan ang m~ga "manang" at pinagbabalacbalac nila ang
tungcol sa sakit n~g cura.

Tinacpan n~g panyo n~g culang palad na ina ang canyang mukha at piniguil
ang pag-iyac.

Pagdating niya sa daan, sa pag-aalinlan~ga'y nagpalin~gaplin~gap sa
magcabicabila; pagcatapos, tila mandin may pinacsa na siyang gagawin,
caya't matulin siyang lumayo.





=XIX.=

=MGA KINASAPITAN NG ISANG MAESTRO SA ESCUELA=



_Caraniwang tao'y haling ang isipan
at sa pagca't sila'y nagbabayad mandin,
carampatang sila'y pag-salitang han~gal
n~g upang matowa sa ga-yong pagbagay._

(Lope de Vega.)



Natutulog n~g tahimic, na taglay iyang pagpapaimbabaw n~g m~ga
elemento, ang dagatang nalilibot n~g canyang m~ga cabunducan, na
ano pa't tila mandin hindi siya nakialam sa malacas na unos n~g gabing
nagdaan. Sa m~ga unang sinag n~g liwanag na pumupucaw sa tubig nang m~ga
nagkintabkintab na m~ga lamang-dagat, naaaninagnagan sa malayo, halos sa
wacas n~g abot n~g tanaw, ang abo-abong m~ga anino: yao'y ang m~ga
bangca n~g m~ga man~gin~gisdang nagliligpit n~g canilang lambat; m~ga
casco at m~ga paraw na nan~gaglaladlad n~g canilang m~ga layag.

Pinagmamasdan ang tubig n~g dalawang taong capuwa pawang lucsa, ang
pananamit mula sa isang mataas na kinalalagyan: si Ibarra ang isa sa
canila, at ang isa'y isang binatang mapagpacumbaba ang anyo at mapanglaw
ang pagmumukha.

 ¡Dito n~ga ang sabi nitong huli dito iniabsang ang bangcay n~g
inyong ama. Dito cami n~g teniente Guevara at aco ipinagsama n~g
tagapaglibing!

Pinisil ni Ibarra n~g boong pag-ibig ang camay n~g binata.

 ¡Wala po cayong sucat kilanlin sa aking utang na loob! ang muling
sinabi nito. Marami pong totoo ang utang na loob co sa inyong ama, at
ang tan~ging guinawa co'y ang makipaglibing sa canya. Aco'y naparitong
wala acong cakilala sino man, walang taglay na ano mang sulat upang may
magtangkilic sa akin, salat sa carapatan, walang cayamanang gaya rin
n~gayon. Iniwan n~g aking hinalinhan ang escuela upang maghanap buhay sa
pagbibili n~g tabaco Inampon aco n~g inyong ama, inihanap aco n~g isang
bahay at binigyan aco n~g lahat cong kinacailan~gan sa icasusulong n~g
pagtuturo; siya'y napapasa escuela at namamahagui sa m~ga batang
mahihirap at mapagsakit sa pag-aaral n~g ilang m~ga cuadro; sila'y
binibigyan niya n~g m~ga libro't m~ga papel. Datapuwa't ito'y hindi
nalaon, cawan~gis din n~g lahat n~g bagay na magaling!

Nagpugay si Ibarra't anaki'y nanalan~ging mahabang horas. Hinarap
pagcatapos ang canyang casama at sa canya'y sinabi:

 Sinasabi po ninyong sinasaclolohan n~g aking ama ang m~ga batang
dukha, at ¿n~gayon po?

 N~gayo'y guinagawa nila ang boong caya, at sumusulat sila cailan man
at macasusulat, ang isinagot n~g binata.

 At ang dahil?

 Ang dahil ay ang canilang gulanit na m~ga baro at nan~gahihiyang m~ga
mata.

Hindi umimic si Ibarra.

 ¿Ilan ba ang inyong m~ga batang tinuturuan n~gayon? ang tanong na
wari'y may han~gad na macatalos.

 ¡Mahiguit pong dalawang daan sa talaan, at dalawampo at lima ang
pumapasoc!

 ¿Bakit nagcacaganyan?

Mapanglaw na n~gumiti ang maestro sa escuela.

Cung sabihin co po sa inyo ang m~ga cadahilana'y cailan~gang magsalita
aco n~g isang mahaba at nacayayamot na casaysayan ang sinabi niya.

 Huwag po ninyong ipalagay na ang tanong co'y dahil sa isang han~gad na
walang catuturan ang muling sinabi ni Ibarra n~g boong cataimtiman, na
canyang minamasdan ang malayong abot n~g tanaw. Lalong mabuti ang aking
mapaglining, at sa acala co'y cung aking ipatuloy ang layon n~g aking
ama ay lalong magaling cay sa siya'y tan~gisan, lalo pa mandin cay sa
siya'y ipanghiganti. Ang libin~gan niya'y ang mahal na Naturaleza, at
ang bayan at isang sacerdote ang siyang canyang m~ga caaway: pinatatawad
co ang bayan sa canyang camangman~gan, at iguinagalang co ang sacerdote
dahil sa canyang catungculan at sa pagca't ibig cong igalang ang
Religiong siyang nagturo sa m~ga namamayan. Ibig cong gawing patnubay
ang panucala n~g sa aki'y nagbigay buhay, at dahil dito'y ibig co sanang
maunawa ang m~ga nacahahadlang dito sa pagtuturo.



 Pacapupurihin at di po cayo calilimutan n~g bayan cung inyong
papangyarihin ang magagandang m~ga panucala n~g inyong nasirang
ama! anang maestro. ¿Ibig po ba ninyong mapagkilala cung ano ang m~ga
hadlang na natatalisod n~g pagtuturo? Cung gayo'y tantuin ninyong cailan
ma'y hindi mangyayari ang pagtuturong iyan sa m~ga calagayan n~gayon
cung walang isang macapangyarihang tulong; unauna'y cahi't magcaroon,
ito'y sinisira n~g caculan~gan n~g m~ga sucat na magamit at n~g maraming
panirang maling caisipan. Sinasabing sa Alemania'y nag-aaral daw sa
escuela n~g bayan sa loob n~g walong taon ang anac n~g tagabukid; ¿sino
ang macacaibig ditong gumamit n~g calahati man lamang n~g panahong iyan
sa gayong lubhang babahagya ang inaaning m~ga bun~ga? Nan~gagsisibasa,
nan~gagsisisulat at canilang isinasaulo ang malalaking bahagui at n~g
madalas pang isinasaulo ang m~ga boong librong wicang castila, na hindi
nawawatasan ang isa man lamang salita n~g m~ga librong iyon? ¿ano ang
pinakikinabang sa escuela n~g anac n~g ating m~ga tagabukid?

 At cayong nacacakita n~g casam-an, ¿ano't hindi ninyo pinag-isip na
bigyang cagamutan?

 ¡Ay! ang isinagot na iguinagalaw n~g boong calungcutan ang
ulo: hindi lamang nakikibuno ang isang abang maestro sa m~ga maling
caisipan, cung di naman sa m~ga tan~ging lakas na macapangyarihan. Ang
unang kinacailan~ga'y magcaroon n~g escuelahan, isang bahay, at hindi
gaya n~gayong doon aco nagtuturo sa tabi n~g coche n~g pari cura, sa
silong n~g convento. Doo'y ang m~ga batang talagang maibiguing bumasa
n~g malacas, nacaliligalig n~ga naman sa pari, na cung minsa'y nananaog
na may dalang galit, lalonglalo na cung sumasakit ang ulo, sinisigawan
ang m~ga bata at madalas na aco'y linalait. Inyong natatalastas na sa
ganya'y hindi maaaring macapagturo at macapag-aral; hindi iguinagalang
n~g bata ang maestro, mula sa sandaling nakikitang linalapastan~gan at
hindi siya pinagbibigyang catuwiran. Upang pakinggan ang maestro, n~g
hindi pag-alinlan~ganan ang canyang capangyarihan, nagcacailan~gang
siya'y caalang-alan~ganan, magcaroon n~g dan~gal, magtaglay n~g lacas
dahil sa pagpipitagan sa canya, magcaroon n~g calayaang tan~gi, at
ipahintulot po ninyong sa inyo'y ipahayag ang m~ga malulungcot na
nangyayari. Inacala cong magbagong palacad ay aco'y pinagtawanan. Upang
mabigyang cagamutan ang casamaang sa inyo'y sinasabi co, aking
minagaling na magturo n~g wicang castila sa m~ga bata, sa pagca't bucod
sa ipinag-uutos n~g Gobierno, inacala co namang ito'y isang cagalin~gan
n~g lahat. Guinamit co ang paraang lalong magaang, na m~ga salita at
m~ga pan~galan, na ano pa't hindi co isinangcap ang m~ga dakilang
palatuntunan, at ang talaga co'y saca co na ituro ang "gramatica", pagca
nacauunawa na sila n~g wicang castila.

Nang macaraan ang ilang linggo'y halos nawawatasan na aco n~g lalong
matatalas ang isip at sila'y nacapag-uugnay-ugnay na n~g ilang m~ga
salita.

Huminto ang maestro at tila nag-aalinlan~gan; pagcatapos, tila mandin
minagaling niya ang sabihing lahat, caya't nagpatuloy:

 Hindi co dapat icahiya ang pagsasaysay n~g m~ga caapihang aking
tinitiis, sino mang malagay sa kinalalagyan co'y gayon din marahil ang
uugaliin. Ayon sa sinabi co, ang pasimula'y magaling; datapowa't n~g
macaraan ang ilang araw, ipinatawag aco sa sacristan mayor ni pari
Damaso, na siyang cura n~g panahong iyon. Palibhasa'y talastas co ang
canyang asal at nan~gan~ganib acong siya'y papaghintay-hintayin,
pagdaca'y nanhic aco at nagbigay sa canya n~g magandang araw sa wicang
castila. Ang cura, na ang boong pinacabati ay ang paglalahad sa akin n~g
camay upang aking hagcan, pagdaca'y iniurong ito at hindi aco sinagot,
at ang guinawa'y ang magpasimula n~g paghalakhac n~g halakhac-libac.
Napatan~ga aco; nahaharap ang sacristan mayor. Sa sandaling iyo'y wala
acong maalamang sabihin; natigagal aco n~g pagtitig sa canya; datapuwa't
siya'y nagpatuloy n~g pagtatawa. Aco'y nayayamot na, at nakikinikinita
cong aco'y macagagawa n~g isang di marapat; sa pagca't hindi n~ga
nangagcacalaban ang maguing mabuting cristiano at ang matutong magmahal
n~g sariling caran~galan. Tatanun~gin co na sana siya, n~g di
caguinsaguinsa'y inihalili sa tawa ang pag-alimura, at nagsabi sa akin
n~g patuya: "Buenos dias pala, ha? ¡buenos dias! ¡nacacatawa ca!
¡marunong ca n~g magwicang castila pala!" At ipinatuloy ang canyang
pagtatawa.

Hindi napiguil ni Ibarra ang isang n~giti.

 Cayo po'y nagtatawa ang muling sinabi n~g maestro na nagtatawa rin
naman: ang masasabi co po sa inyo'y hindi aco macatawa n~g mangyari sa
akin ang bagay na iyon. Nacatindig aco; naramdaman cong umaacyat sa
aking ulo ang dugo at isang kidlat ang nagpapadilim sa aking isip.
Nakita cong malayo ang cura, totoong malayo; lumapit aco't upang tumutol
sa canya, na di co maalaman cung ano ang sa canya'y aking sasabihin.
Namaguitna ang sacristan mayor, nagtinig ang cura at sinabi sa akin sa
wicang tagalog na nagagalit: "Howag mong paggamitan aco n~g hiram na
m~ga damit; magcasiya ca na lamang sa pagsasalita n~g iyong sariling
wica, at howag mong sirain ang wicang castilang hindi ucol sa inyo.
¿Nakikilala mo ba si maestrong Ciruela? Unawain mong si Ciruela'y isang
maestrong hindi marunong bumasa'y naglalagay n~g escuelahan." Inacala
cong siya'y piguilin, n~guni't nasoc siya sa canyang cuarto at biglang
isinara n~g boong lacas ang pinto. ¿Ano ang aking magagawa acong bahagya
na magcasiya sa akin ang aking sueldo, na upang masin~gil co ang
sueldong ito'y aking kinacailan~gan ang "visto bueno" n~g cura at
maglacbay aco sa "cabecera" (pan~gulong bayan) n~g lalawigan; ano ang
magagawa cong laban sa canya, na siyang pan~gulong puno n~g calolowa,
n~g pamamayan at n~g pamumuhay sa isang bayan, linalampihan n~g canyang
capisanan, kinatatacutan n~g Gobierno, mayaman, macapangyarihan,
pinagtatanun~gan, pinakikinggan, pinaniniwalaan at linilin~gap n~g
lahat? Cung inaalimura aco'y dapat acong howag umimic; cung tumutol
aco'y palalayasin aco sa aking pinaghahanapang-buhay at magpacailan ma'y
mawawala na sa akin ang catungculan co, datapuwa't hindi dahil sa
pagcacagayon co'y mapapacagaling ang pagtuturo, cung di baligtad,
makikicampi ang lahat sa cura, caririmariman aco at aco'y tatawaguing
hambog, palalo, mapagmataas, masamang cristiano, masama, ang turo n~g
magulang, at cung magcabihira pa'y sasabihing caaway aco n~g castila at
"filibustero." Hindi hinahanap sa maestro sa escuela ang marunong at
masipag magturo; ang hinihin~gi lamang sa canya'y ang matutong magtiis,
magpacaalimura, huwag cumilos, at, ¡patawarin nawa, aco n~g Dios cung
aking itinacuil ang aking "conciencia" at pag-iisip! datapuwa't
ipinan~ganac aco sa lupaing ito, kinacailan~gan cong mabuhay, may isang
ina aco, caya't nakikisang-ayon na lamang aco sa aking capalaran, tulad
sa bangcay na kinacaladcad n~g alon.

 ¿At dahil po ba sa hadlang na ito'y nanglupaypay na cayo magpacailan
man?

 ¡Cung aco n~ga disin ay nagpacadala! ang isinagot; ¡hanggang doon na
lamang sana sa m~ga nangyaring iyon ang dinating cong m~ga casaliwaang
palad! Tunay n~ga't mula, niyao'y totoong kinasusutan co na ang aking
catungculan; nag-isip acong cumita n~g ibang hanap-buhay na gaya n~g
aking hinalinhan, sa pagca't isang pahirap ang gawa, pagca guinaganap
n~g masama sa loob at nacapagpapaalaala sa akin ang escuelahan sa
araw-araw n~g aking pagcaalimura, na siyang naguiguing dahil n~g aking
pag-lan~gap n~g totoong capaitpaitang m~ga pagpipighati sa mahahabang
horas. N~guni't ¿ano ang aking gagawin? Hindi co mangyaring masabi ang
catotohanan sa aking ina; kinacailan~gang cong sabihing nacapagbibigay
ligaya n~gayon sa akin ang canyang tatlong taong m~ga pagpapacahirap
upang aco'y magcaroon n~g ganitong catungculan; kinacailan~gang
papaniwalain co siyang ang hanap-buhay co'y totoong nacapagbibigay
dan~gal; na ang pagpapacapagod co'y cawiliwili; nasasabugan n~g m~ga
bulaclac ang landas; na walang naguiguing bun~ga ang aking pagtupad n~g
m~ga catungculan cung di ang pagcacaroon n~g m~ga caibigan; na aco'y
iguinagalang n~g bayan at pinupuspos n~g m~ga paglin~gap; sa pagca't
cung hindi gayon ang aking gawin, bucod sa aco'y na sa casawiang palad
na'y papagdadalamhatiin co pa ang iba, bagay na bakit wala na acong
capakinaban~gan ay ipagcacasala co pa. Nananatili n~ga aco sa aking
calagayan at hindi co minagaling na aco'y manglupaypay: binanta cong
makilaban sa masamang palad.

Tumiguil na sandali ang maestro, at saca nagpatuloy:

 Mula n~g aco'y maalimura n~g gayong pagcagaspang-gaspang, sinulit co
ang aking sarili, at nakita kong tunay n~ga namang napacahan~gal aco.
Pinag-aralan co araw-gabi ang wicang castila, at ang lahat n~g m~ga
nauucol sa aking catungculan; pinahihiram aco n~g m~ga libro n~g
matandang filosofo, binabasa co ang lahat n~g aking nasusumpong, at
sinisiyasat co ang lahat n~g aking binabasa. Dahil sa m~ga bagong
caisipang nasunduan co sa isa't isa ay nagbago ang aking palacad n~g
bait, at aking nakita ang maraming bagay na iba ang anyo cay sa
pagcatin~gin co n~g una. Nakita cong m~ga camalian ang m~ga dating ang
boong acala co'y m~ga catotohanan, at nakita cong pawang m~ga
catotohanan ang m~ga ipinalalagay co n~g unang m~ga camalian. Ang m~ga
pamamalo, sa halimbawa, na buhat sa caunaunahang mula'y siyang saguisag
n~g m~ga escuelahan, at ang isip co n~g una'y siyang tan~ging paraang
lalong malacas sa pagcatuto, binihasa tayo sa ganyang ang
paniniwala, aking napagwari n~g matapos, na di lamang hindi
nacatutulong n~g pagsulong n~g bata sa pag-aaral, cung di bagcos pang
nacasisira sa canya n~g di ano lamang. Napagkilala cong maliwanag na
hindi n~ga mangyayaring macapag-isip cung na sa m~ga mata ang "palmeta"
o ang m~ga pamalo; ang tacot at ang pan~gin~gilabot ay nacagugulo n~g
bait canino man, bucod sa ang panimdim n~g bata, palibhasa'y lalong
guising ay lalo namang madaling calimbagan n~g ano man. At sa pagca't
n~g mangyaring malimbag sa ulo ang m~ga caisipan ay kinacailan~gang
maghari ang catiwasayan, sa labas hanggang sa loob, na magcaroon n~g
catahimican ang isip, magtamasa n~g capayapaan ang catawan at ang
calolowa at magtaglay n~g masiglang loob, inacala cong ang unang dapat
cong gawin ay ang maguing carayama co ang m~ga bata, sa macatuwid baga'y
huwag nila acong catacutan at ipalagay nila acong caibigan, at ang
sila'y matutong magmahal sa canilang sarili. Napagkilala co rin namang
ang canilang pagcakita sa araw-araw n~g pamamalo'y pumapatay sa canilang
puso n~g awa, at pumupugnaw niyang nin~gas n~g dan~gal, macapangyarihang
panggalaw n~g daigdig, at nalalakip sa gayon ang pagcawala n~g hiya, na
mahirap n~g totoong muling magbalic. Naliwanagan co rin namang pagca
napapalo ang isa, nagtatamong caaliwan pagca napapalo naman ang m~ga
iba, at n~gumin~giti sa towa pagca naririn~gig niya ang canilang
pag-iyac; at ang pinapamamalo, baga ma't masama sa loob ang pagsunod sa
unang araw, nabibihasa na cung matapos at ikinaliligaya ang cahapishapis
niyang tungculin. Ikinalaguim co ang nagdaang panahon, aking
pinagsicapang pagbutihin ang casalucuyan sa pagbabago n~g dating
cagagawan. Pinacsa cong calugdan at cawilihan ang pag-aaral, aking
tinicang ang "cartilla'y" huwag malagay na librong maitim na
napapaliguan n~g m~ga luha n~g camusmusan, cung di isang caibigang sa
canya'y mag-uulat n~g caguilaguilalas na m~ga lihim; na ang escuelaha'y
huwag maguing pugad n~g m~ga capighatian, cung di isang paraisong
liban~gan n~g isip. Untiunti n~gang inalis co ang m~ga pamamalo, dinala
co sa aking bahay ang m~ga pamalo, at ang inihalili co'y ang pagbibigay
unlac sa masisipag mag-aral at n~g caigayahan n~g iba at ang
pagpapakilala n~g canicanilang sariling dan~gal. Cung hindi natututo sa
pinag-aaralan, ipinalalagay cong sa caculan~gan n~g pagsusumakit, cailan
ma'y hindi co sinasabing dahil sa capurulan n~g isip; pinapaniniwala co
silang canilang taglay ang lalong masaganang caya, cay sa tunay na abot
n~g canilang lacas, at ang paniniwalang itong canilang pinagsisicapang
papagtibayin, ang siyang sa canila'y pumipilit na mag-aral, tulad naman
sa pagcacatiwala sa sariling lacas na siyang naghahatid sa cabayanihan.
N~g nagpapasimula pa lamang aco'y tila mandin hindi lalabas na magaling
ang aking bagong palacad: marami ang hindi na nag-aaral; datapowa't
ipinatuloy co, at aking namasid na unti-unting sumasaya ang m~ga loob,
dumarami ang pumapasoc na m~ga bata at lalong nagmamalimit, at ang
minsang mapuri sa harapan n~g lahat, kinabucasa'y nag-iibayo ang
natututuhan. Hindi nalao't cumalat sa bayang hindi aco namamalo;
ipinatawag aco n~g cura, at sa pan~gan~ganib cong baca mangyari na naman
ang gaya n~g una, bumati aco sa canya n~g mapanglaw sa wicang tagalog.
Nito'y hindi siya nanglibac sa akin. Sinabi sa aking pinasasama co raw
ang m~ga bata; na sinasayang co ang panahon; na hindi aco gumaganap sa
aking catungculan; na ang amang hindi namamalo ay napopoot sa canyang
anac, ayon sa Espiritu Santo; na ang letra'y pumapasoc sa pamamag-itan
n~g dugo, at iba't iba pa; sinaysay sa akin ang isang buntong m~ga
casabihan n~g panahon n~g m~ga catampalasanan, na ano pa't wari'y
casucatan n~g nasabi ang isang bagay n~g m~ga tao sa una upang huwag n~g
matutulan, at alinsunod sa ganitong palacad n~g isip ay dapat na n~ga
marahil nating paniwalaang nagcaroon sa daigdig n~g m~ga cakilakilabot
na anyo n~g m~ga hayop na kinatha n~g isip n~g m~ga tao n~g m~ga
panahong iyon at canilang iniukit sa canilang m~ga palacio at m~ga
catedral. Sa cawacasa'y ipinagtagubilin sa aking aco'y magsipag at
manumbalic aco sa unang caugalian, sa pagca't cung hindi, siya'y
magsusumbong sa alcalde laban sa akin. Hindi huminto rito ang aking
casaliwaang palad: n~g macaraan ang ilang araw ay nan~gagsirating sa
silong n~g convento ang m~ga ama n~g m~ga bata, at nan~gailan~gan acong
pasaclolo sa boong aking pagtitiis at pagsang-ayon. Nan~gagpasimula n~g
pagpupuri sa m~ga panahong unang ang m~ga maestro'y may matigas na loob
at ang pagtuturong guinagawa'y tulad sa pagtuturo n~g canilang m~ga
nuno." ¡Ang m~ga taong yaon ang tunay na m~ga marurunong! ang sabi
nila; ang m~ga taong yao'y namamalo at tinutuwid ang licong cahoy.
¡Sila'y hindi m~ga bata, sila'y matatandang malaki ang pinagdanasan, may
m~ga buhoc na puti at mababalasic! Si Don Catalinong hari nilang lahat
na nagtatag n~g escuelahang iyon, hindi nagcuculang sa dalawampo't lima
ang palong ibinibigay, caya't naguing marurunong at m~ga pari ang
canyang m~ga anac. ¡Ah! mahahalaga cay sa atin ang m~ga tao sa una, opo,
mahahalaga cay sa atin." Hindi nan~gagcasiya ang m~ga iba sa ganitong
magagaspang na m~ga pasaring; sinabi nila sa aking maliwanag, na cung
ipatutuloy co ang aking palacad, ang canilang m~ga anac ay hindi
matututo, at mapipilitan silang alisin sa aking escuelahan. Nawalang
cabuluhan ang aking m~ga pagmamatuwid sa canila: palibhasa'y bata aco'y
hindi nila binibigyan n~g malaking catuwiran. ¡Gaano calaki ang aking
iaalay, magcaroon lamang aco n~g m~ga uban! Binabangguit nila sa akin
ang minamagaling nilang pan~gan~gatuwiran n~g cura, ni Fulano, ni
Zutano, at binabangguit naman nila ang canilang sariling catawan, at
sinasabi nilang cung hindi sa m~ga pamamalo n~g canicanilang m~ga
maestro'y hindi sana sila nan~gatuto n~g ano man. Nacabawas n~g caunti
n~g capaitan n~g capighatian cong ito ang magandang paglin~gap na
ipinakita sa akin n~g ilan.

Dahil sa nangyaring ito, napilitan acong huwag gumamit n~g isang
palacad, na pagcatapos n~g malaking pagpapagal ay nagpapasimula na n~g
pamumun~ga. Sa aking pagn~gan~galit, dinala co kinabucasan sa escuelahan
ang m~ga pamalo, at muling sinimulaan co ang aking catampalasanang gawa.
Nawala ang catiwasayan, at muling naghari na naman ang capanglawan sa
m~ga mukha n~g m~ga batang nagpapasimula na n~g pagguiliw sa akin: sila
ang tan~ging m~ga carayama co, ang tan~gi cong m~ga caibigan. Baga man
pinagsisicapan cong magdamot n~g pamamalo, at cung namamalo man aco'y
pinagagaang co hanggang sa abot n~g caya; gayon ma'y dinaramdam nila n~g
malabis ang canilang pagcaamis, ang canilang pagcaimbi at
nan~gagsisitan~gis n~g di ugaling saclap. Dumarating sa aking puso ang
bagay na iyon, at cahit nagn~gitn~gitn~git aco sa sariling calooban n~g
laban sa canilang haling na magugulang, gayon ma'y hindi aco
macapanghiganti sa m~ga walang malay-salang tinatampalasan n~g maling
m~ga caisipan n~g canilang m~ga ama. Nacapapaso sa akin ang canilang
m~ga luha: hindi magcasiya sa loob n~g aking dibdib ang aking puso, at
n~g araw na iyo'y iniwan co ang pagtuturo, baga man di pa sumasapit ang
horas, at omowi aco sa aking bahay upang tuman~gis na nagiisa....
Marahil mamangha po cayo sa aking pagcamaramdamin, n~guni't cung cayo'y
malagay sa aking catayua'y inyong mapagcucuro. Sinasabi sa akin n~g
matandang Don Anastasio: "¿Humihin~gi n~g palo ang m~ga ama? ¿Bakit
hindi ninyo sila ang pinalo?" Dahil dito'y nagsasakit aco.

Nakikinig si Ibarrang nag-iisip isip.

 Bahagya pa lamang acong gumagaling sa sakit ay nagbalic aco sa
escuelahan at nasumpun~gan cong icalimang bahagui na lamang ang natitira
sa canila. Nan~gagsitacas ang m~ga pinacamagaling, dahil sa panunumbalic
n~g dating palacad, at sa m~ga natitira, sa ilang batang caya pumapasoc
sa escuelaha'y n~g hindi macagawa sa canilang bahay, sino ma'y
walang bumati sa akin sa aking paggaling: sa ganang canila'y walang
malasakit ang gumaling aco o hindi; marahil lalong inibiig sana nila ang
aco'y manatili sa pagcacasakit, sa pagca't tunay n~ga't lalong mainam
mamalo ang maestrong panghalili sa akin, n~guni't ang capalit naman
nito'y bihirang pumaroon sa pagtuturo sa escuelahan. Ang m~ga ibang
tinuturuan co, yaong m~ga batang napipilit n~g canilang m~ga magulang na
pumasoc sa escuelahan, ang guinagawa'y nan~gaglalagalag sa ibang daco.
Binibigyang casalanan nila aco, na sila'y aking pinagpakitaan n~g
mairuguing loob at sinisisi nila aco n~g mainam. Gayon man, ang isang
anac n~g tagabukid, na dumadalaw sa akin sa boong aking pagcacasakit,
caya hindi na pumapasoc ay dahil sa siya'y nagsacristan: sinasabi n~g
sacristan mayor na hindi raw marapat na magmarani sa escuelahan ang m~ga
sacristan, sa pagca't bababa ang canilang uri.

 At ¿nagcasiya na po ba cayo sa inyong m~ga bagong tinuturuan?

 ¿May magagawa pa po ba acong ibang bagay? ang isinagot. Gayon man sa
pagca't maraming nangyaring m~ga bagay-bagay, samantalang may sakit
aco'y nahalinhan cami n~g cura. Sumibol sa akin ang isang bagong
pag-asa, at guinawa co na naman ang isang pamuling pagtikim, at n~g
huwag malubos na totoo ang pagcasayang n~g panahon n~g m~ga bata at
pakinaban~gan hanggang sa abot n~g caya ang m~ga palo; na ang m~ga
pagcahiyang iyo'y mapag-anihan man lamang nila n~g cahi't cacaunting
bun~ga, ang siya cong inisip. Yamang hindi nila aco mangyaring
caguiliwan n~gayon, ninais cong may maalaala sila sa aking hindi
napacasaclap cung may maisimpan silang ano mang bagay na
pakikinaban~gang aco ang may turo. Talastas na po ninyong na sa wicang
castila ang m~ga libro sa caramihan n~g m~ga escuelahan, liban na lamang
sa catecismong tagalog na nagbabago, alinsunod sa samahan n~g m~ga
fraileng kinapapanigan n~g cura. Ang caraniwan n~g m~ga librong ito'y
m~ga "novena" m~ga, trisagio, ang catecismo ni pari Astete, na ang
nacucuba nilang cabanalan doo'y cawan~gis din cung naguing sa m~ga
hereje ang m~ga librong iyon. Sa pagca't hindi manyaring sila'y aking
maturuan n~g wicang castila, at hindi co rin naman maisatagalog ang
gayong caraming m~ga libro, pinapilitan cong halinhang unti-unti n~g
maiicling bahaguing sipi sa m~ga napapakinaban~gang m~ga librong
tagalog, gaya baga n~g maliit na casaysayan n~g pakikipagcapuwa tao ni
Hortensio at ni Feliza, ilang m~ga maliliit na librong patnugot sa
pagsasaca, at iba pa. Manacanacang isinasatagalog co ang maliliit na
libro, gaya n~g Historia n~g Filipinas ni pari Barranera, at pagcatapos
ay aking idinidicta, upang canilang tipuning na sa m~ga cuaderno, at
cung minsa'y aking dinaragdagan n~g sariling m~ga pagpapahiwatig. Sa
pagca't wala acong m~ga "mapa" upang sa canila'y macapagturo aco n~g
Geografia, sinalin co ang isang mapang nakita co sa "cabecera"
(pan~gulong bayan n~g lalawigan), at sa pamamag-itan n~g sinalin cong
ito, at n~g m~ga baldosa n~g yapacan, na iulat co sa canila n~g caunti
ang anyo nitong ating lupain. N~gayo'y ang m~ga babae naman ang
nan~gagcagulo; nan~gagcasiya ang m~ga lalaki sa pag-n~giti, dahil sa
gayong gawa co'y canilang namamasdan daw ang isa sa aking m~ga caululan.
Ipinatawag aco n~g bagong cura, at cahi't hindi aco pinag-wicaan, gayon
ma'y sinabi sa aking ang religion daw ang dapat cong pagsicapan, at bago
co ituro ang m~ga bagay na ito'y dapat na ipakilala n~g m~ga bata, sa
pamamamag-itan n~g isang pagsusulit, na totoong nasasaulo na nila ang
m~ga Misterio, ang Trisagio at ang Catolicismo n~g Doctrina Cristiana.

Samantala'y nagpapagal n~ga aco at n~g maguing "papagayo" ang m~ga
bata, at canilang masaulo ang lubhang maraming bagay na hindi
napagtatalos isa man lamang salita. Marami sa canila ang
nacasasaulo n~g m~ga "Misterio" at "Trisagio", datapuwa't nan~gan~ganib
acong masayang ang aking m~ga pagpupumilit tungcol sa cay pari Astete,
sa pagca't hindi pa totoong napag-wawari n~g marami sa aking m~ga
tinuturuan ang pagcacaiba't iba n~g m~ga tanong at n~g m~ga sagot, at
ang dapat na maguing cahulugan n~g dalawang ito. ¡At sa ganitong
calagaya'y mamamatay tayo, at ganyan din ang gagawin n~g m~ga
ipan~gan~ganac, samantalang sa Europa'y pinag-uusapan ang nauucol sa
pagsulong.

 ¡Howag baga naman tayong napacamahiliguin sa pag-asang dito sa atin ay
wala n~g cagalin~gang mangyayari! ang itinutol ni Ibarra, at saca
nagtindig. Pinahatdan aco n~g isang anyaya n~g teniente mayor upang
aco'y dumalo sa isang pulong sa tribunal ... ¿Sino ang nacaaalam cung
doo'y magcacaroon po cayo n~g sagot sa inyong m~ga tanong?

Nagtindig din ang maestro sa escuela, n~guni't umiiling, tanda n~g
pagcuculang tiwala, at sumagot:

 Makikita ninyo't matutulad sa aking m~ga binalac ang layong canilang
sinabi sa akin, at cung hindi, ¡tingnan natin!


TALABABA:

 Tinatawag na "m~ga elemento" n~g una ang lupa, ang tubig, ang
han~gin at ang apoy.

 Marahil ang ibig bangguitin ni Dr. Jose Rizal dito'y ang librong
"PAGSUSULATAN NI URBANA'T NI FELIZA" (Urbanidad) na sinulat ni Guinoong
Modesto de Castro, presbitero, taga Binyang, Laguna, at naguing cura
parroco sa bayan n~g Naic, Cavite. Ang librong yao'y isang
carikitdikitang patnubay sa magandang pakikipagcapwa-tao at sa mainam na
caasalan, bucod sa magaling na uliran sa mabuting pananalita't pagsulat
n~g wicang tagalog. P.H.P.

 Isang ibong; minamagaling dahil sa carikitan n~g canyang m~ga
balahibo at sa cadaliang matutong ulitin ang m~ga salitang sa canya'y
ituro. Tinatawag na _papagayo_ ang nagsasalita n~g m~ga bagay na hindi
nauunawa P.H.P.

 Ganito ang narinig cong salitaan n~g isang curang fraile at n~g
isang tagalog na mangmang baga, ma't mayaman. _Tagalog._ Bakit po ba
hindi isinasawicang tagalog ang pagmimisa at iba pang panalan~gin,
gayong talastas na ninyong hindi namin nalalaman ang wicang
latin? _Cura._ Sa pagca't cung wicang tagalog ay kinakailan~gang
sabihing macaitlo upang maunawa n~g Dios ang ating hinihin~gi sa canya,
cung wicang castila'y macalawa, at cung wicang latin ay minsan lamang;
ito ang dahil at sa _Misterio_ at sa _Trisagio'y_ na sa wicang latin ang
mahalagang pananalan~gin.

N~gayon naliliwanagan na n~g ilaw n~g catotohanan ang pag-iisip n~g
halos n~g lahat n~g tagalog, ang gayong pananalita n~g curang walang
mithi cung di mamahay tayo sa cabulagan ay magtatamo agad n~g matinding
pagpapawalang halaga. Cung ganap na catotohanan ang Dios puspos n~g
carunun~gan walang hanggan sa pagca't cung di gayo'y hindi siya Dios
dapat nating sampalatayanang tunay na talos niya ang lahat n~g wica at
sa ano mang wica sabihin ang pagtawag sa canya'y caracaraca'y nauunawa
niya; hindi lamang ito; di pa natin binubuca ang ating bibig ay talastas
na niya ang ibig nating hin~gin. Ang masama ang casamasamaan, sa pagca't
isang pagaacsaya n~g panahon ay ang magsasalita n~g di alam cung ano ang
sinasabi, tulad sa ibong _papagayo o loro_. P. H. P.




=XX.=

=ANG PULONG SA TRIBUNAL=


Yao'y isang salas na may labingdalawa o labing-limang metro ang haba may
walo o sampong metro ang luang. Ang m~ga pader n~g salas na iyo'y
pinaputi n~g pintang apog at punong-puno n~g m~ga dibujong uling ang
iguinuhit na humiguit cumulang ang capan~gitan, humiguit cumulang ang
casalaulaan, na may m~ga cahalong paunawang sulat upang mapag-unawang
magaling ang m~ga cahulugan noon. Namamasdan sa isang suloc na
nacasandal n~g mahusay na pagcacahanay ang may sampong m~ga lumang fusil
na batong pingkian ang pangpaputoc na cahalo n~g sableng calawan~gin,
m~ga espadin at m~ga talibong: yaon ang m~ga sandata n~g m~ga
"cuadrillero."

Sa isang dulo n~g salas na napapapamutihan n~g maruruming m~ga
"cortinang" pula, natatago ang larawan n~g hari, na nacasabit sa pader,
nacapatong sa isang tarimang cahoy ang isang lumang sillong nacabuca ang
canyang wasac na m~ga brazo; sa harapa'y may isang malaking mesang cahoy
na narurun~gisan n~g tinta na may m~ga ukit na m~ga salita at m~ga unang
letra n~g pan~galan cawan~gis n~g marami sa m~ga mesa sa m~ga tindahan
n~g alac at cerveza sa Alemania, na caraniwang paroonan n~g m~ga
estudiante. Man~ga sirang bancco at silla ang siyang nacahuhusto n~g
m~ga casangcapan.

Ito ang salas na pinagpupulun~gan n~g tribunal, n~g m~ga pagpapahirap at
iba pa. Dito nagsasalitaan n~gayon ang m~ga puno n~g bayan at n~g m~ga
nayon: hindi nakikihalo ang pangcat n~g m~ga matatanda sa pangcat n~g
m~ga bata, at hindi nan~gagcacasundo ang isa't isa; sila ang m~ga
kinacatawan n~g partido conservador at n~g partido liberal, ang
naguiguing catangia'y totoong napapacalabis sa m~ga bayan ang canilang
m~ga pagtatalotalo.

 ¡Nacacapagculang-tiwala sa akin ang asal n~g gobernadorcillo! ani Don
Filipong puno n~g partido liberal sa canyang m~ga catoto; may dati
siyang talagang pacay siya totoong ipinagpahuli niya ang pagtutuos n~g
balac na gugugulin. Unawain ninyong labing-isang araw na lamang ang sa
ati'y natitira.

 At ¡natira siya sa convento upang makipagsalitaan sa curang may
sakit! ipinaalaala n~g isa sa m~ga bata.

 ¡Hindi cailan~gan! ang sinabi naman n~g isa; ang lahat, ay naihanda
na natin. Huwag ba lamang magcaroon n~g lalong maraming "voto" ang balac
n~g m~ga matatanda....

 ¡Hindi co inaacalang magcaroon! ani Don Filipo; aco ang maghaharap
n~g balac n~g m~ga matatanda....

 ¿Bakit? ¿ano ang sabi po ninyo? ang sa canya'y m~ga tanong n~g m~ga
nakikinig sa canyang pawang nan~gagtataca.

 Ang sinasabi co'y cung aco ang unang magsasalita'y aking ihaharap ang
balac n~g ating m~ga caaway.

 At ¿ang balac natin?

 Cayo po naman ang maghaharap n~g balac natin ang sagot n~g tenienteng
n~gumin~giti, na ang pinagsasabiha'y isang batang cabeza de
barangay; magsasalita po cayo, pagca aco'y natalo na.

 ¡Hindi po namin mawatasan ang inyong caisipan! ang sabi sa canya n~g
m~ga causap, na minamasdan siyang puspos n~g pag-aalinlan~gan.

 ¡Pakinggan ninyo! ang marahang sinabi ni Don Filipo sa dalawa o sa
tatlong nakikinig sa canya Nacausap co caninang umaga si matandang
Tasio.

 At ¿ano?

 Sinabi sa akin n~g matanda: "Kinapopootan po cayo n~g inyong m~ga
caaway n~g higuit sa pagcapoot sa inyong m~ga caisipan. ¿Ibig baga
ninyong howag mangyari ang isang bagay? Cung gayo'y cayo ang humicayat
na gawin ang bagay na iyan, at cahi't ang bagay na iya'y
pakikinaban~gang higuit cay sa isang "mitra" ay ipagtatacwilan. Cung
cayo'y matalo na, inyong ipasabi ang inyong linalayon sa lalong
cababababaan sa lahat ninyong m~ga casamahan, at sasang-ayunan ang
inyong layong iyon n~g inyong m~ga caaway, sa han~gad nilang cayo'y
hiyain." Datapuwa't inyo sanang in~gatan ang lihim cong ito.

 N~guni't....

 Caya n~ga aco ang siyang magsasalita upang gawin ang panucala n~g
ating m~ga caaway, na ano pa't pacalalabisin co ang pan~gan~gatuwiran
hanggang sa catawa-tawa. ¡Howag cayong main~gay! Narito na si Guinoong
Ibarra at ang maestro sa escuela.

Bumati ang dalawang binata sa isa't isang pulutong; n~guni't hindi
nakialam sa m~ga salitaan.

Hindi nalao't pumasoc ang gobernadorcillong malungcot ang pagmumukha:
siya rin ang nakita natin cahapong may dalang isang arrobang candila.
Huminto ang m~ga alin~gawn~gaw pagpasoc niya; bawa't isa'y naupo at
untiunting naghari ang catahimican.

Naupo ang gobernadorcillo sa sillong nacalagay sa ibaba n~g larawan n~g
hari, macaapat o macalimang umubo, hinaplos ang ulo at ang mukha,
inilagay ang sico sa ibabaw n~g mesa, inalis, muling umubo at gayon ang
paulit-ulit na guinawa.

 ¡M~ga guinoo! ang sinabi sa cawacasang nanglulupaypay ang
voces: nan~gahas acong anyayahan co cayong lahat sa pagpupulong na ito
... ¡ejem!... ¡ejem!... gagawin natin ang fiesta n~g ating pintacasing
si San Diego sa ica 12 nitong buwan.... ¡ejem!... ¡ejem!... n~gayo'y ica
2 tayo ¡ejem!... ¡ejem!...

At dito'y inubo siya n~g mahaba at tuyo na siyang pumiguil n~g canyang
pagsasalita.

Nang magcagayo'y tumindig sa bangco n~g m~ga matatanda ang isang taong
may anyong makisig, na may m~ga apat na pong taon ang gulang. Siya ang
mayamang si capitang Basilio, caaway n~g nasirang si Don Rafael, isang
taong nagsasabing umano'y mula n~g mamatay si Santo Tomas de Aquino, ang
mundo'y hindi sumusulong n~g cahi't iisang hacbang, at mula n~g canyang
iwan ang San Juan de Letran, nagpasimula ang Sangcataohan n~g pag-udlot.

 Itulot po n~g m~ga camahalan ninyong magsaysay aco tungcol sa isang
bagay na totoong mahalaga anya. Aco ang naunang nagsalita, baga man
lalong may carapatang man~gauna sa akin ang m~ga caumpoc dito, n~guni't
aco ang unang nagsalita, sa pagca't sa acala co'y sa m~ga ganitong
bagay, ang magpasimula n~g pananalita'y hindi ang cahuluga'y siyang
nan~gun~guna, at gayon ding hindi ang cabuntutan ang cahulugan n~g
cahulihulihang magsaysay. Bucod sa rito'y ang m~ga bagay na sasabihin
co'y lubhang napacamahalaga upang maipagpaubaya o sabihin caya sa
cahulihulihan; ito ang dahil at ibig co sanang magpauna n~g pananalita,
at n~g maibigay ang dapat na cauculan. Itulot n~ga ninyong aco ang
maunang magsalita sa pulong na itong kinakikitaan co n~g m~ga
nalilimping totoong m~ga litaw na m~ga tao, gaya na n~ga n~g guinoong
casalucuyang capitan, n~g capitan pasado, n~g caibigan cong tan~ging si
Don Valenting capitan pasado, ang aking caibigan sa camusmusang si Don
Julio, ang ating bantog na capitan n~g m~ga cuadrillerong si Don
Melchor, at marami pang m~ga caguinoohang di co na sasabihi't n~g huwag
acong humaba, na nakikita n~g inyong m~ga camahalang pawang caharap
natin n~gayon ipinamanhic co po sa inyong m~ga camahalan ipahintulot na
aco'y macapagsalita bago magsalita ang ibang sino man ¿Magtatamo caya
aco n~g capalarang pahinuhod ang capulun~gan sa aking mapacumbabang
capamanhican?

At saca yumucod ang mananalumpati n~g boong paggalang at ga n~gumin~giti
na.

 ¡Macapagsasalita na cayo, sa pagca't cayo'y pinakikinggan namin n~g
boong pagmimithi! ang sinabi n~g m~ga binan~guit na m~ga caibigan, at
iba pang m~ga taong nan~gagpapalagay na siya'y dakilang mananalumpati:
nan~gag-uubo n~g boong ligaya ang m~ga matatanda at canilang
pinagpipisil ang dalawang camay. Pagcatapos na macapagpahid n~g pawis si
capitan Basilio n~g canyang panyong sutla, ay nagpatuloy n~g pananalita:

Yamang lubhang napacaganda ang inyong calooban at mapagbigay lugod sa
ating abang cataohan, sa pagcacaloob sa aking aco ang macapagsalitang
mauna sa sino mang naririto, sasamantalahin co ang capahintulutang itong
sa aki'y ipinagcaloob n~g boong cagandahan n~g puso at aco'y
magsasalita. Iniisip n~g aking isip na aco'y sumasaguitna n~g
cagalanggalang na Senado romano, "senatus populusque romanus", na
sinasabi natin niyong m~ga caayaayang panahong sa caculan~gang palad n~g
Sangcataoha'y hindi na magbabalic, at aking hihin~gin sa "Patres
Conscripti", ang sasabihin marahil n~g pantas na si Ciceron, cung siya
ang malagay sa catayuan co n~gayon; hihin~gin co, sapagca't capos tayo
sa panahon, at ang panaho'y guinto, ayon sa sabi ni Salomon na sa
mahalagang pinag uusapan n~gayo'y sabihing maliwanag, maicli at
walang ligoy-ligoy n~g bawa't isa ang canyang panucala. Sinabi co na.

At taglay ang boong pagcalugod sa canyang sariling cataohan at sa
magaling na pakikinig sa canya n~g nan~garoroon, naupo ang
mananalumpati, datapuwa't canyang tiningnan muna si Ibarra at anyong
nagpapakilala siya n~g canyang cataasan, at canyang tiningnan din naman
ang canyang m~ga caibigan, na para manding sa canila'y canyang sinasabi:
¡Ha! ¿Mabuti ba ang aking pagcacasalita? ¡ha!

Inilarawan naman n~g canyang m~ga caibigan sa canilang m~ga mata ang
dalawang pagtin~ging iyon, sa canilang pagsulyap sa m~ga batang guinoo,
na ibig nilang patayin sa caingguitan.

 N~gayo'y macapagsasalita na ang bawa't may ibig, na ... ¡ejem! ang
sinabi n~g gobernadorcillo, na hindi natapos ang sinasalita, muling
siya'y inihit n~g ubo at n~g m~ga pagbubuntong hinin~ga.

Ayon sa hindi pag-imic na namamasid, sino ma'y ayaw na siya'y tawagguin
"patres conscripti", sino ma'y walang tumitindig: n~g magcagayo'y
sinamantala ni Don Filipo ang nangyayari at humin~ging pahintulot na
macapagsalita.

Nan~gagkindatan at nan~gaghudyatan n~g macahulugan ang m~ga conservador.

 ¡Ihaharap co, m~ga guinoo, ang aking panucalang gugugulin sa fiesta!
ani don Filipo.

 ¡Hindi namin masasang-ayunan! ang sagot n~g isang natutuyong
matandang conservador na hindi mapaclihan n~g ano man.

 ¡Laban sa panucalang iyan ang aming voto! ang sabihan n~g ibang m~ga
caaway.

 ¡M~ga guinoo! ani Don Filipong pinipiguil ang pagtawa; hindi co pa
sinasabi ang panucalang dala rito naming m~ga "bata". "Lubos" ang aming
pagasa na siyang mamagalin~gin n~g "lahat" cay sa pinapanucala o
mapapanucala n~g aming m~ga catalo.

Ang palalong pasimulang ito ang siyang nacapuspos n~g galit sa calooban
n~g m~ga conservador, na nagsisipanumpa sa canilang sariling canilang
gagawin ang catacottacot na pagsalangsang. Nagpatuloy n~g pananalita si
Don Filipo:

 Tatlong libo't limandaang piso ang inaacala nating gugulin.
Mangyayaring macagawa n~ga tayo, sa pamamag-itan n~g salaping ito n~g
isang fiestang macahihiguit n~g di ano lamang sa caningnin~gan sa lahat
n~g hangga n~gayo'y napanood dito sa ating lalawigan at sa m~ga
lalawigang caratig man.

 ¡Hmjn! ang pinagsabihan n~g m~ga hindi naniniwala; gumugugol ang
bayang A. n~g limang libo, ang bayang B. nama'y apat na libo ¡Hmjn!
¡cahambugan!

 ¡Pakinggan ninyo aco, m~ga guinoo, at cayo'y maniniwala. Aking
iniaakit sa inyong tayo'y magtayo n~g isang malaking teatro sa guitna
n~g plaza, na maghalagang isang daa't limampong piso!

 ¡Hindi casiya ang isang daa't limampo, kinacailan~gang gumugol n~g
isang daa't anim na po! ang itinutol n~g isang matigas ang ulong
conservador.

 ¡Ititic po ninyo, guinoong director, ang dalawang daang pisong
iniuucol sa teatro! ani Don Filipo. Iniaanyaya cong makipagcayari sa
comedia sa Tundo upang magpalabas sa pitong gabing sunod sunod. Pitong
palabas na tigdadalawang daang piso bawa't gabi, ang cabooa'y isang libo
at apat na raang piso: ¡isulat po ninyo, guinoong director, isang libo't
apat na raang piso!

Nan~gagtin~ginan ang matatanda't ang m~ga bata sa pangguiguilalas; ang
m~ga nacatatalos lamang n~g lihim ang hindi nan~gagsikilos.

Iniaanyaya co rin namang magcaroon tayo n~g maraming totoong m~ga
paputoc; huwag n~ga tayong gumamit n~g maliliit na "luces" at n~g m~ga
maliliit na "ruedang" kinalulugdan lamang n~g m~ga musmos at n~g m~ga
dalaga, huwag tayong gumamit n~g lahat n~g ito. Malalaking m~ga bomba at
sadyang malalaking m~ga cohaton ang ibig natin. Iniaanyaya co n~ga sa
inyo ang pagcacagugol sa dalawang daang malalaking bomba na tigalawang
piso bawa't isa at dalawang daang cohatong gayon din ang halaga. Ipagawa
natin sa m~ga castillero sa Malabon.

 ¡Hmjn! ang isinalabat n~g isang matanda: hindi nacacagulat sa akin
at hindi rin nacabibin~gi ang isang bombang tigalawang piso;
kinacailan~gang maguing tigatlong piso.

 ¡Isulat po ninyo ang isang libong pisong gugugulin sa dalawang daang
bomba at dalawang daang coleton!

Hindi na nacatiis ang m~ga conservador; nan~gagtindigan ang ilan at
nan~gagsalitaan n~g bucod.

 Bucod pa sa roon, upang makita n~g ating m~ga capit-bayang tayo'y m~ga
taong walang hinayang at nagcacanlalabis sa atin ang salapi ang
ipinagpatuloy ni Don Filipo, na itinaas ang voces at matuling sinulyap
ang pulutong n~g m~ga matatanda, aking iniaanyaya: una, apat na
"hermano mayor" sa dalawang araw na fiesta, at icalawa, ang itapon sa
dagatan sa araw araw ang dalawang daang inahing manoc na pinirito, isang
daang capong "rellenado" at limampong lechon, gaya n~g guinagawa ni
Sila, sa panahon ni Cieston, na bagong casasabi pa lamang ni capitang
Basilio.

 ¡Siya n~ga, gaya ni Sila! ang iculit ni capitang Basilio, na na
totowa n~g pagcabangguit sa canya.

Lumalaki n~g lumalaki ang pagtataca.

 Sa pagca't marami ang dadalong mayayaman at bawa't isa'y may dalang
libolibong piso, at saca ang canilang lalong magaling na sagabun~gin, at
ang "liampo" at m~ga baraja, ini anyaya co sa iyo na tayo'y magpasabong
n~g labinglimang araw, at magbigay calayaang mabucsan ang lahat n~g m~ga
bahay n~g sugalan....

N~guni't nan~gagtindig ang m~ga cabataan at siya'y sinalabat: ang boong
acala nila'y nasira ang isip n~g teniente mayor. Nan~gagtatalotalo n~g
mainam ang m~ga matatanda.

 At sa cawacasan, n~g huwag mapabayaan ang m~ga caligayahan n~g
calolowa....

Natacpang lubos ang canyang voces n~g m~ga bulongbulun~gan at n~g m~ga
sigawang sumibol sa lahat n~g suloc n~g salas: yao'y naguing isang
caguluhan na lamang.

 ¡Hindi! ang isinigaw n~g isang matalic na conservador; ayaw cong
maipan~galaratac niyang siya ang nacagawa n~g fiesta, ayaw. Pabayaan,
pabayaan ninyong aco'y macapagsalita.

 ¡Dinaya tayo ni Don Filipo! ang sinasalita naman n~g m~ga liberal.
Bovoto cami n~g laban sa canya! ¡Cumampi siya sa matatanda! ¡Bomoto tayo
n~g laban sa canya!

Ang gobernadorcillo, na higuit ang panglulupaypay sa cailan man; walang
guinawa cahi't ano upang manag uli ang catiwasayan: naghihintay na sila
ang cusang tumiwasay.

Humin~ging pahintulot ang capitan n~g m~ga cuadrillero upang magsalita;
pinagcalooban siya, datapuwa't hindi binucsan ang bibig, at muling
naupong nakikimi at puspos cahihiyan.

Ang cabutiha'y nagtindig si capitang Valenting siyang pinacamalamig ang
loob sa lahat n~g m~ga conservador, at nagsalita.

Hindi cami macasang-ayon sa palagay na munacala n~g teniente mayor, sa
pagca't sa ganang amin ay napaca labis naman. Ang gayong mapacaraming
m~ga bomba at ang gayong napaca raming gabi n~g pagpapalabas n~g
comedia'y ang macacaibig lamang ay ang isang batang gaya n~g teniente
mayor, na macapagpupuyat n~g maraming gabi at macapakikinig n~g maraming
putoc na di mabibin~gi. Itinanong co ang pasiya n~g m~ga taong matalino
at nagcacaisa ang lahat sa hindi pagsan-ayon sa panucala ni Don Felipo.
¿Hindi ba ganito, m~ga guinoo?

 ¡Tunay n~ga! ¡tunay n~ga! ang sabay sabay na pinagcaisahang sagot n~g
m~ga bata't matanda. Nan~galulugod ang m~ga bata sa pakikinig sa gayong
pananalita n~g isang matanda.

 ¡Ano ang ating gagawin sa apat na m~ga hermano mayor! ang ipinatuloy
n~g matanda. ¿Ano ang cahulugan niyong m~ga inahing manoc, m~ga capon
at m~ga lechong itatapon sa dagatan? ¡Cahambugan! ang sasabihin n~g m~ga
calapit-bayan natin, at pagcatapos ay magsasalat tayo sa pagcain sa loob
n~g calahating taon. ¿Ano't makikiwan~gis tayo cay Sila o sa m~ga romano
man? ¿Tayo ba'y inanyayahan minsan man lamang sa canilang m~ga fiesta?
Aco sa gannang akin, lamang, cailan ma'y hindi pa aco nacatatanggap n~g
ano mang canilang liham na pang-anyaya, ¡gayong aco'y matanda na!

 Ang m~ga romano'y tumahan sa Roma. Kinalalagyan n~g papa! ang
marahang sa canya'y ibinulong ni capitang Basilio.

 ¡N~gayon co napagkilala! ang sinabi n~g matandang hindi
nagulomihanan. Marahil guinawa ang canilang fiesta cung "vigilia" at
ipinatatapon n~g papa ang pagcain at n~g howag magcasala. N~guni't sa
paano mang bagay, hindi mangyayaring masang-ayunan ang inyong panucalang
fiesta, sa pagca't isang caululan!

Napilitan si Don Filipong iurong ang canyang panucala; dahil sa totoong
sinasalansang.

Ang m~ga lalong matatalic na m~ga conservador sa canilang caaway, hindi
nan~gagdamdam n~g ano mang pag-aalap-ap n~g makita nilang tumindig ang
isang batang cabeza de barangay at humin~ging pahintulot na
macapagsalita.

 Ipinamamanhic co sa inyong m~ga camahalang ipagpaumanhing baga ma't
bata aco'y man~gahas magsalita sa harap n~g lubhang maraming taong
totoong cagalanggalang dahil sa canilang gulang at dahil naman sa
catalinuhan at carunun~gang magpasiya n~g tapat sa lahat n~g bagay,
n~guni't sa pagca't ang caayaayang mananalumpating si capitang Basilio'y
nag-aanyayang saysayin dito n~g lahat ang canicanilang m~ga panucala,
maguing pinacacalasag n~g aking cauntian ang canyang mahalagang
pananalita.

Tumatan~go, sa pagcalugod, ang m~ga conservador.

 ¡Magaling magsalita ang batang ito! ¡Siya'y
mapagpacumbaba! ¡Caguilaguilalas cung man~gatuwiran! ang sabihan n~g
isa't isa.

 ¡Sayang at hindi marunong cumiyang magaling! ang pasiya ni capitan
Basilio. N~guni't nangyayari ito dahil sa hindi siya nag-aral cay
Ciceron, at saca totoong bata pa.

 Hindi caya isinasaysay co sa inyo ang isang palatuntunan o
panucala, ang ipinatuloy na salita n~g batang cabeza, ay hindi dahil
sa ang isip co'y inyong mamagalin~gin o inyo cayang sasang-ayunan: ang
aking han~gad, casabay n~g aking muli pang pan~gan~gayupapa sa calooban
n~g lahat, ay patotohanan sa m~ga matatandang sa tuwi na'y sang-ayon ang
aming isipan sa canilang isip, sa pagca't aming inaangkin ang lahat n~g
m~ga adhicang isinaysay n~g boong caningnin~gan ni capitang Basilio.

 ¡Mabuting pananalita! ¡mabuting pananalita! ang sabihanan n~g m~ga
pinauunlacang m~ga conservador. Hinuhudyatan ni capitang Basilio ang
bata upang sa canya'y sabihin cung paano ang marapat na paggalaw n~g
bisig at cung paano ang acma n~g paa. Ang gobernadorcillo ang tan~ging
nananatili sa hindi pagpansin, nalilibang o may ibang iniisip:
nahihiwatigan ang dalawang bagay na ito sa canya. Nagpatuloy ang bata
n~g pagsasaysay, na nalalao'y lalong sumasaya ang pananalita:

 Naoowi, m~ga guinoo, ang aking panucala sa sumusunod: mag-isip n~g
m~ga bagong panooring hindi caraniwan at laguing nakikita natin sa
araw-araw, at pagsicapang huwag umalis dito sa bayan ang salaping
nalicom, at huwag gugulin sa walang cabuluhang m~ga polvora, cung hindi
gamitin sa ano mang bagay na pakinaban~gan n~g lahat.

 ¡Iyan n~ga! ¡iyan n~ga! ang isinang-ayong salita n~g m~ga bata; iyang
ang ibig n~ga namin totoong magaling ang idinugtong n~g m~ga
matatanda.

 ¿Ano ang mahihita natin sa isang linggong comediang hinihin~gi n~g
teniente mayor? ¿Ano ang matututuhan natin sa m~ga hari sa Bohemia at
Granada, na nan~gag-uutos na putlin ang ulo n~g canilang m~ga anac na
babae, o cung dili caya'y ikinacarga sa isang canon ang m~ga anac na
babaeng iyan at bago naguiguing trono ang canon? Tayo'y hindi m~ga hari,
hindi tayo m~ga tampalasang taong-parang, wala naman tayong m~ga canon,
at cung sila'y ating parahan ay bibitayin tayo sa Bagongbayan. ¿Ano baga
ang princesang iyang nakikihalobilo sa m~ga paghahamoc, namamahagui n~g
taga at ulos, nakikipag-away sa m~ga principe at naglilibot na
nan~gag-iisa sa m~ga bundoc at parang, na cawan~gis n~g
nan~gatitigbalang? Kinalulugdan natin, ayon sa ating caugalian, ang
catamisan at ang pagcamasintahin n~g babae, at man~gan~ganib tayong
tuman~gan sa m~ga camay n~g isang binibining narurun~gisan n~g dugo,
cahi't na ang dugong ito'y sa isang moro o gigante; baga man ang dugong
ito'y sa pinawawal-an nating halaga, palibhasa'y ipinalalagay nating
imbi ang lalaking nagbubuhat n~g cama'y sa isang babae, cahi't siya'y
principe, alferez, o tagabukid na walang pinag-aralan. ¿Hindi caya
libolibong magaling na ang palabasin natin ay ang larawan n~g ating
sariling m~ga caugalian, upang mabago natin ang ating masasamang m~ga
pinagcaratihan at m~ga lihis na hilig at purihin ang magagandang gawa at
caugalian?

 ¡Iyan n~ga! ¡iyan n~ga! ang inulit n~g canyang m~ga cacampi.

 ¡Sumasacatuwiran! ang ibinulong na nan~gagdidilidili ang ilang
matatanda.

 ¡Hindi co naisip cailan man ang bagay na iyan! ang ibinulong ni
capitang Basilio.

 Datapuwa't ¿paano ang paggawa ninyo niyan? ang itinutol sa canya n~g
isang mahirap sumang-ayon.

 ¡Magaang na magaang! ang sagot n~g bata. Dala co rito ang dalawang
comedia, na marahil pasisiyahang totoong masasangayunan at catowatowa
n~g m~ga cagalanggalang na matatandang dito'y nalilimpi, palibhasa'y
lubos ang pagcatalos nila sa bawa't maganda at kilala naman n~g lahat
ang canilang catalinuhan.

Ang pagmagat n~g isa'y Ang pag-hahalal n~g Gobernadorcillo, ito'y isang
comediang patupatuloy ang pananalita, nababahagui sa limang pangcat,
catha n~g isa sa m~ga nariritong caharap. At ang isa'y may siyam na
bahagui, ucol sa dalawang gabi, isang talinghagang "drama" na ang
pamimintas ang tucoy, sinulat n~g isa sa lalong magaling na poeta dito
sa lalawigan at Mariang Makiling ang pamagat. Nang aming mamasdang
naluluatan ang pagpupulong n~g nauucol sa paghahanda n~g fiesta, at sa
pan~gan~ganib naming baca culan~gin n~g panahon, lihim na humanap cami
n~g aming m~ga "actor" at pinapag-aral namin sila n~g canicanilang
"papel". Inaasahan naming sucat na ang isang linggong pagsasanay upang
sila'y macaganap n~g magaling sa canicanilang ilalabas. Ito, m~ga
guinoo, bucod sa bago, pakikinaban~gan at sang-ayon sa mahusay na
caisipan at may malaking cagalin~gang hindi malaki ang magugugol: hindi
natin cailan~gan ang pananamit: magagamit natin ang ating suot na
caraniwan sa pamumuhay.

 ¡Aco ang gugugol sa teatro! ang isigaw na malaking tawa ni capitang
Basilio.

 ¡Sacali't may lumalabas na m~ga cuadrillero, aking ipahihiram ang
aking m~ga nasasacop ang sabi naman n~g capitan n~g m~ga cuadrillero.

 At aco ... at aco ... cung nagcacailan~gan n~g isang matanda ... ang
sinabing hindi magcatuto n~g isa, at naghuhumiyad n~g pagmamakisig.

 ¡Sang-ayon cami! ¡sang-ayon cami! ang sigawan n~g marami.

Namumutla ang teniente mayor: napuno n~g m~ga luha ang canyang m~ga
mata.

 ¡Siya'y tumatan~gis sa pagn~gingitn~git! ang inisip n~g mahigpit na
conservador, at sumigaw:

 ¡Sang-ayon cami, sang-ayon cami, at hindi cailan~gang pagmatuwiranan
pa!

At sa canyang galac sa canyang pagcapanghiganti at sa lubos na pagcatalo
n~g canyang caaway, pinasimulan n~g lalaking iyon ang pagpapaunlac sa
panucala n~g bata. Nagpatuloy ito n~g pananalita:

 Magagamit ang ikalimang bahagui n~g salaping nalilicom sa pamamahagui
n~g ilang ganting pala, sa halimbawa, sa lalong mabuting batang nag-aral
sa escuela, sa lalong mabuting pastol, magsasaca, man~gin~gisda, at iba
pa. Macapagtatatag tayo n~g isang unahan n~g patacbuhan n~g m~ga bangca
sa ilog at sa dagatan, patacbuhan n~g m~ga cabayo; magtayo n~g m~ga
"palosebo" at mag-anyo n~g m~ga larong mangyayaring makisama ang
tagabukid natin. Sumasang-ayon na aco, alang-alang sa totoong
pinagcaugalian na, ang tayo'y magcaroon n~g m~ga paputoc: marikit at
catuwa-tuwang panoorin ang m~ga "rueda" at m~ga "castillo", n~guni't
inaacala cung hindi natin cailan~gan ang m~ga bombang panucala n~g
teniente mayor. Casucatan na, sa pagbibigay casayahan sa fiesta, ang
dalawang bandang musica, at sa ganya'y maiilagan natin iyang m~ga
pag-aaway at pagcacagalit, na ang kinahihinatna'y ang m~ga caawa-awang
musicong naparirito't n~g bigyang galac ang ating m~ga pagpifiesta, sa
pamamag-itan n~g canilang pagpapagal, naguiguing tunay na m~ga
sasabun~ging manoc, na nan~gagsisiowi, pacatapos, na masama, ang sa
canila'y pagcacabayad, masama ang pagcacapacain, bugbog ang catawan at
sugatan pa cung macabihira. Mapasisimulaan ang pagpapagawa n~g isang
maliit na bahay na magamit na escuelahan, sa pamamag-itan n~g lalabis na
salapi, sa pagca't hindi n~ga natin hihintaying ang Dios ay manaog at
siyang gumawa n~g escuelahang iyan: capanglaw-panglaw n~gang bagay, na
samantalang tayo'y may isang sabun~gang pan~gulo sa laki at ganda, ang
m~ga bata natin ay nan~gag-aaral halos doon sa alagaan n~g m~ga cabayo
n~g cura. Sa maicling salita'y narito ang panucala: ang pagpapainam
nito'y siyang pagcacapaguran.

Maaliw na bulungbulun~gan ang siyang sumilang sa salas; halos ang lahat
ay sumasang-ayon sa bata: iilan lamang ang bumubulong:

 ¡M~ga bagong bagay! ¡m~ga bagong bagay! ¡Sa ating m~ga kinabataa'y!...

 ¡Ating sang-ayunan na muna n~gayon iyan! ang sabihan n~g m~ga
iba; ating hiyain iyon.

At canilang itinuturo ang teniente mayor.

Nang manumbalic ang catahimican, ang lahat ay sumang-ayon na. Culang na
lamang ang pasiya n~g gobernadorcillo.

Ito'y nagpapawis, hindi mapacali, hinahaplos ang noo at sa cawacasa'y
nasabi n~g pautal-utal, na nacatun~go:

 ¡Aco ma'y sang-ayon din!... n~guni't ¡ejem!

Hindi umiimic ang boong tribunal n~g pakikinig sa canya.

 ¿N~guni't? ang tanong ni capitang Basilio.

 ¡Totoong sang-ayon aco! ang inulit n~g gobernadorcillo; sa macatuwid
baga'y ... hindi aco sang-ayon ... ang sinasabi co'y sang-ayon aco;
n~guni't ...

At kinuscos ang m~ga mata n~g camaoo.

 N~guni't ang cura, ang ipinagpatuloy n~g culang palad ibang bagay
ang ibig n~g pari cura.

 ¿Nagcacagugol ba ang cura sa fiesta o tayo ang nagcacagugol? ¿Nagbigay
ba siya n~g isang cuarta man lamang? ang sigaw n~g isang voces na
nanunuot sa tain~ga.

Tumin~gin ang lahat sa dacong pinanggagalin~gan n~g m~ga tanong na iyon:
si filosofo Tasio ang naroroon.

Hindi cumikilos ang teniente mayor at nacatitig sa gobernadorcillo.

 ¿At ano ang ibig n~g cura? ang itinanong ni capitang Basilio.

 ¡Aba! ang ibig n~g cura'y ... anim na procesion, tatlong sermon,
tatlong malalaking misa ... at cung may lumabis na salapi, comediang
Tundo at canta sa m~ga pag-itan.

 ¡Ayaw namang cami n~g lahat n~g iyan! ang sinabi n~g m~ga bata at n~g
ilang matanda.

 ¡Siyang ibig n~g pari cura! ang inulit n~g gobernadorcillo. Aking
ipinan~gaco sa curang magaganap ang canyang calooban.

 Cung gayo'y ¿bakin inanyayahan pa ninyong cami magpulong?

 ¡Inanyayahan co cayo't ... n~g sa inyo'y aking sabihin ang gayong
bagay!

 At ¿bakit hindi ninyo sinabi sa pagsisimula pa n~g salitaan?

 Ibig co sanang sabihin, m~ga guinoo, n~guni't nagsalita si capitang
Basilio'y ¡hindi na aco nagcapanahon ...! ¡kinacailan~gang sumunod sa
cura!

 ¡Kinacailan~gang sumunod tayo sa canya! ang inulit n~g ilang
matatanda.

 ¡Kinacailan~gang sumunod, sa pagca't cung hindi, tayo'y ibibilanggong
lahat n~g alcalde! ang idinugtong n~g boong capanglawan n~g iba, namang
matatanda.

 ¡Cung gayo'y sumunod, cayo at cayo na lamang ang gumawa n~g
fiesta! ang ipinagsigawan n~g m~ga bata ¡iniuurong namin ang aming
m~ga ambag!

 ¡Nasin~gil n~g lahat! ang sinabi n~g gobernadorcillo.

Lumapit si Don Filipo sa gobernadorcillo at saca sinabi niya rito n~g
boong capaitan.

 Inihandog co sa pagcaamis ang pag-ibig co sa aking sarili upang
magtagumpay lamang ang magandang caisipan; cayo nama'y inihayin ninyo sa
pagcaapi ang inyong camahalan upang manalo ang masamang panucala, at
inyong iniwasac ang lahat.

Samantala'y isinasabi naman ni Ibarra sa maestro n~g escuela:

 ¿May-ibig ba cayong ipagbilin sa pan~gulong bayan n~g lalawigan?
Paroroon aco n~gayon din.

 ¿Mayroon po ba cayong pakikialaman doon?

 ¡Mayroon po tayong pakikialaman doon! ang talinghagang sagot ni
Ibarra.

 Sa daa'y sinasabi n~g matandang filosofo cay Don Filipong sinusumpa
ang sariling palad.

 ¡Tayo ang may casalanan! ¡Hindi cayo tumutol n~g cayo'y bigyan nila
n~g aliping sa inyo'y magpuno, at aking nalimutan ang bagay na ito, sa
aking cahalin~gan!




=XXI.=

=CASAYSAYAN NANG BUHAY NANG ISANG INA=


_Walang tinutun~go sa canyang paglacad,
walang linalayon sa  linipadlipad,
susumandali ma'y di napapanatag.

(Alaejos)_



Tumatacbo si Sisang patun~go sa canyang bahay, taglay iyong caguluhan
n~g bait na nangyayari sa ating cataohan, pagca sa guitna n~g isang
casacunaan ay wala sino mang nagmamalasakit sa atin at sa ati'y
tumatacas ang m~ga pag-asa. Cung nagcacagayo'y anaki'y dumidilim na
lahat sa ating paliguid, at sacali't macakita tayo n~g isang maliit na
ilaw sa malayo, tinatacbo natin ang ilaw na iyon, pinag-uusig natin, at
hindi natin alumana cahi't makitang sa calaguitnaan n~g landas ay may
isang malalim na ban~gin.

Ibig n~g inang iligtas ang canyang m~ga anac, n~guni't ¿paano? Hindi
itinatanong n~g m~ga ina ang gagawing m~ga paraan, pagca nanucol sa
canilang m~ga anac.

Tumatacbong nagsisikip ang dib-dib, palibhasa'y pinag-uusig n~g m~ga
guniguning calaguimlaguim. ¿Narakip na caya ang anac niyang si Basilio?
¿Saan tumacas ang canyang anac na si Crispin?

Nang malapit na siya sa canyang bahay ay canyang natanawan ang m~ga
capacete n~g dalawang sundalong na sa ibabaw n~g bacuran n~g canyang
halamanan. Hindi mangyayaring maisaysay cung ano ang dinamdam n~g
canyang puso: nalimutan niya ang lahat. Hindi caila sa canya ang
canpan~gahasan n~g m~ga taong iyong hindi nan~gagpipitagan cahi't sa
lalong mayayaman sa bayan, ¿ano caya ang mangyayari sa canya at sa
canyang m~ga anac na pinagbibintan~gan nan~ganacaw? Hindi m~ga tao ang
m~ga guardia civil, sila'y m~ga guardia civil lamang: hindi nila
dinirin~gig ang m~ga panghihimanhic at sila'y bihasang macapanood n~g
m~ga luha.

Hindi sinasadya'y itinaas ni Sisa ang canyang m~ga mata sa lan~git, at
ang lan~git ay n~gumin~giti n~g caayaayang caliwanagan; lumalan~go'y ang
ilang maliliit at mapuputing alapaap sa nan~gan~ganinag na azul. Huminto
siya upang piguilin ang pan~gan~gatal na lumalaganap sa canyang boong
katawan.

Iniiwan na n~g m~ga sundalo ang canyang bahay at sila'y walang casama;
wala silang hinuli cung di ang inahing manoc na pinatataba ni Sisa.
Nacahin~ga siya at lumacas ang canyang loob.

 ¡Pagcababait nila at pagcagaganda n~g canilang m~ga calooban!-ang
ibinulong na halos umiiyac sa catowaan.

Cahi't sunuguin n~g m~ga sundalo ang canyang bahay, huwag lamang piitin
nila ang canyang m~ga anac, ay sila'y pacapupuspusin din niya n~g
pagpupuri.

Muling tinitigan niya, sa pagpapasalamat, ang lan~git na pinagdaraanan
n~g isang cawan n~g m~ga tagac, iyang matutuling m~ga alapaap n~g m~ga
lan~git n~g Filipinas, at sa pagca't nanag-uli sa canyang puso ang
pananalig ay ipinagpatuloy niya ang paglacad.

Nang malapit na si Sisa sa m~ga catacot-tacot na m~ga taong yao'y
nagpalin~gaplin~gap sa magcabicabila at nagcoconowang hindi niya
nakikita ang canyang inahing manoc na pumipiyac at humihin~ging saclolo.
Bahagya pa lamang nan~gacacaraan sa canyang tabi ay nag-acala siyang
tumacbo, n~guni't piniguil ang tulin n~g canyang paglacad n~g pagiin~gat
na baca siya'y maino.

Hindi pa siya nacalalayo n~g malaki n~g marinig niyang siya'y canilang
tinatawag n~g boong caban~gisan.

Hindi kinukusa'y lumapit si Sisa, at naramdaman niyang hindi niya
maigalaw ang canyang dila sa tacot at natutuyo ang canyang lalamunan.

 ¡Sabihin mo sa amin ang catotohanan o cung hindi itatali ca namin sa
cahoy na iyon at papuputucan ca namin n~g dalawa! anang isa sa canilang
may pagbabala ang tunog n~g voces.

Tumin~gin ang babae sa dacong kinalalagyan n~g cahoy.

 ¿Icaw ba ang ina n~g m~ga magnanacaw, icaw? ang tanong naman n~g isa.

 ¡Ina n~g m~ga magnanacaw! ang di sinasadya'y inulit ni Sisa.

 ¿Saan naroon ang salaping iniuwi sa iyo cagabi n~g iyong m~ga anac?

 ¡Ah, ang salapi!...

 ¡Howag mong itanggui ang salaping iyan, sa pagca't lalong mapapasama
icaw! ang idinugtong n~g isa. Naparito cami't n~g dacpin ang iyong m~ga
anac; ang pinacamatanda'y nacatanan sa amin, ¿saan mo itinago ang bunso?


Humin~ga si Sisa n~g marin~gig ang gayong sabi.

 ¡Guinoo! ang isinagot ¡malaon na pong araw na hindi co nakikita ang
aking anac na si Crispin: ang boong acala co'y masusumpun~gan co siya
caninang umaga sa convento, doo'y ang sinabi lamang sa aki'y....

 Nagsuliapan ang dalawang sundalo n~g macahulugan.

 ¡Magaling! ang biglang sinabi n~g isa sa canila; ibigay mo sa amin
ang salapi, at hindi ca na namin babagabaguin.

 ¡Guinoo! ang isinamo n~g culang palad na babae! ang aking m~ga anac
ay hindi nagnanacaw cahi't madayucdoc; bihasa caming magutom. Hindi
nag-uuwi sa akin si Basilio cahi't isang cuarta; halughuguin ninyo ang
boong bahay, at cung cayo'y macasumpong cahi't sisicapat man lamang,
gawin ninyo sa amin ang bawa't maibigan. ¡Caming m~ga dukha ay hindi
magnanacaw!

 Cung gayon ang ipinagpatuloy n~g sundalo n~g madalang na pananalita,
at canyang tinititigan ang m~ga mata ni Sisa, icaw ay sumama sa amin;
pagsisicapan na n~g iyong m~ga anac na humarap at isisipot ang salaping
ninacaw: ¡Sumama ca sa amin!

 ¿Aco? ¿sumama aco sa inyo? ang ibinulong n~g babae na umudlot at
minamasdan n~g boong pagcagulat ang m~ga pananamit n~g sundalo.

 ¿At bakit hindi?

 ¡Ah! ¡mahabag cayo sa akin! ang ipinamanhic na halos
lumuluhod. Totoong aco'y mahirap; wala acong guinto o hiyas man lamang
na sucat maialay sa inyo: nacuha na ninyo ang aking tan~ging pag-aari,
ang inahing manoc na inacala co sanang ipagbili ... dalhin na ninyo ang
lahat n~g inyong masumpong sa aking dampa; n~guni't ¡pabayaan na ninyo
rito acong pumayapa; pabayaan na ninyong mamatay aco rito!

 ¡Sulong na! kinacailan~gang sumama ca sa amin; at cung aayaw cang
sumama n~g sa magalin~gan, icaw ay gagapusin namin.

Tuman~gis si Sisa n~g capaitpaitan. Hindi nababagbag ang loob n~g m~ga
taong iyon.

 ¡Ipaubaya man lamang ninyong aco'y mauna n~g malayo-layo! ang
ipinakiusap n~g maramdaman niyang siya'y tinatangnan n~g boong calupitan
at siya'y itinutulac.

Naawa ang dalawang sundalo at nag-usap sila n~g marahan.

 ¡Hala! ang wica n~g isa sa pagca't buhat dito hanggang sa pumasoc
tayo sa bayan ay macatatacbo ca, icaw ay lalagay sa pag-itan naming
dalawa. Cung naroroon na tayo, macapagpapauna ca sa amin n~g may m~ga
dalawampong hakbang; n~guni't ¡mag-in~gat ca! ¡huwag cang papasoc sa
alin mang tindahan at huwag cang hihinto. ¡Hala, lacad na at magmadali
ca!

Nawal-ang cabuluhan ang m~ga pagsamo, nawal-ang cabuluhan ang m~ga
pan~gan~gatuwiran, hindi pinansin ang m~ga pan~gaco. Sinasabi n~g m~ga
sundalong lumalagay na sila sa pan~ganib at malabis n~g totoo ang
canilang ipinagcacaloob.

Nang malagay na siya sa guitna n~g dalawa'y naramdaman niyang siya'y
namamatay n~g hiya. Tunay n~ga't wala sino mang lumalacad sa daan,
n~guni't ¿ang han~gin at ang liwanag n~g araw? Ang tunay na cahihiya'y
nacacakita n~g tumitin~gin sa alin mang daco. Tinacpan n~g panyo ang
mukha, at sa paglacad niyang walang nakikitang ano man ay tinan~gisan
n~g walang imic ang canyang pagcaamis. Napagtatalastas niya ang canyang
cahirapan, nalalaman niyang sa canya'y wala sino mang tumitin~gin at
sampo n~g canyang asawa'y hindi siya ipinagmamalasakit; n~guni't tunay
na alam niyang siya'y ma'y capurihan at kinalulugdan n~g madla hanggang
sa horas na iyon; hanggang sa horas na iyo'y canyang kinahahabagan yaong
m~ga babaeng nan~gagdaramit n~g catawatawa na pinamamagatan n~g bayang
caagulo n~g m~ga sundalo. N~gayo'y tila mandin sa ganang canya'y
napababa siya n~g isang baytang sa kinalalagyan n~g m~ga babaeng iyon sa
hagdanan n~g buhay.

Narinig niya ang yabag n~g lacad n~g m~ga cabayo: yao'y ang m~ga
nagdadala n~g m~ga isda sa m~ga bayang daco roon. Guinagawa nila ang
gayong m~ga paglalacbay na nagpupulupulutong n~g maliliit ang m~ga
lalaki't babae, na nan~gacasacay sa masasamang cabayo, sa guitna n~g
dalawang bakid na nan~gacabitin sa magcabilang taguiliran n~g hayop. Ang
ilan sa canila'y n~g magdaan isang araw sa harapan n~g canyang dampa ay
nan~gagsihin~gi n~g tubig na inumin, at siya'y hinandugan n~g ilang
isda. N~gayo'y n~g man~gagdaan sila sa canyang tabi, sa acala niya'y
siya'y tinatahac at guiniguiic, at ang canilang m~ga tin~ging may
calakip na habag o pagpapawalang halaga ay lumalampas sa panyo at
tinutudla ang canyang mukha.

Sa cawacasa'y lumayo ang m~ga maglalacbay at nagbuntong hinin~ga si
Sisa. Inihiwala niyang sandali ang panyo sa canyang mukha upang canyang
matingnan cung sila'y malayo pa sa bayan. May natitira pang ilang m~ga
haligui n~g telegrafo bago dumating sa "bantayan". Cailan ma'y hindi
niya naramdaman ang caunatan n~g gayong layo, cung di niyon lamang.

Sa tabi n~g daa'y may isang malagong cawayanang sa lilim niyo'y
nagpapahin~ga siya n~g unang panahon. Diya'y pinakikiusapan siya n~g
catamistamisan n~g sa canya'y nan~gin~gibig; tinutulun~gan nito siya n~g
pagdadala n~g cahoy at m~ga gulay; ¡ay! nagdaan ang m~ga araw na iyong
tulad sa panag-inip; ang nan~gin~gibig ay canyang naguing asawa, at ang
asawa'y inatan~gan n~g catungculang "cabeza de barangay" at n~g
magcagayo'y nagpasimula ang casaliwaang palad n~g pagtawag sa canilang
pintuan.

Sa, pagca't nagpapasimula ang araw n~g pag init na totoo, siya'y
tinanong n~g m~ga sundalo cung ibig niyang magpahin~ga.

 ¡Salamat! ang canyang isinagot na nan~gin~gilabot.

Datapuwa't n~g totoong siya'y mapuspos n~g malaking pangguiguipuspos ay
n~g malapit na siyang dumating sa bayan. Sa malaking sama n~g canyang
loob ay siya'y lumin~gap sa magcabicabila; malalawac na m~ga palayan,
isang maliit na sanghang inaagusan n~g tubig na pangdilig, salupanit na
m~ga cahoy; ¡wala siyang makitang isang ban~ging pagpatibuliran o isang
malaki't matigas na batong paghampasan n~g sariling catawan! Canyang
pinagsisihan ang canyang pagcasama sa m~ga sundalo hanggang doon;
¡n~gayo'y pinanghihinayan~gan niya ang malalim na ilog na tumatacbo sa
malapit sa canyang dampa, sapagca't ang matataas na m~ga pampan~gin
niyao'y nasasabugan n~g m~ga matutulis na buhay na batong
nan~gaghahandog n~g catamistamisang camatayan. N~guni't ang pagcaalaala
niya sa canyang m~ga anac, sa anac niyang si Crisping hindi pa niya
natatalos n~g sandaling iyon ang kinasapitan, ang siyang tumanglaw sa
canya n~g gabing iyon n~g canyang buhay caya't canyang naibulong sa
pag-sang-ayon sa marawal na palad:

 ¡Pagcatapos ... pagcatapos ay mananahan cami sa guitna n~g cagubatan!


Pinahiran n~g luha ang canyang m~ga mata, pagpilit na tumiwasay at
nagsabi sa m~ga guardia n~g marahang tinig:

 ¡Na sa bayan na tayo!

Hindi mapaglirip ang anyo n~g canyang pagcapanalita; yao'y daing, sisi,
hibic, yao'y dalan~gin, yaon ang pighating binuo sa tinig.

Sinagot siya n~g isang tan~go n~g m~ga sundalong sa canya'y nahahabag.
Nagmadaling nagpauna si Sisa at pagpilit na mag-anyong tiwasay ang loob.

Nang sandaling iyo'y pagpasimula ang pagrepique n~g m~ga campana't
ipina-aalam ang pagcatapos n~g misa mayor. Tinulinan ni Sisa ang
paglacad, at n~g cung mangyayari'y huwag niyang macasalubong ang m~ga
taong lalabas sa simbahan. Datapuwa't ¡hindi nangyari! walang nakitang
paraan upang maiwasan ang gayong pagcasalubong.

Bumati n~g masaclap na n~giti sa dalawang cakilala niya, na sa canya'y
nag-uusisa sa pamamag-itan n~g tin~gin, at mula niyo'y n~g canyang
mailagan ang gayong m~ga cahirapan n~g loob, tumun~go siya at ang lupang
tinutuntun~gan niya ang canyang minasdan, at ¡bagay na caguilaguilalas!
natitisod siya sa m~ga bato n~g lansan~gan.

Tumiguil n~g sandali ang m~g tao pagcakita sa canya, sila-sila'y
nan~gag-uusap at sinusundan siya n~g canilang titig: nakikita niya ang
lahat n~g ito, nararamdaman niya, bagaman siya'y laguing nacatin~gin sa
lupa.

Narin~gig niya ang voces n~g isang walang cahihiyang babae, na
nasalicuran niya at nagtatanong n~g halos pasigaw:

 ¿Saan ninyo nahuli ang babaeng ito? ¿At ang salapi?

Yao'y isang babaeng walang tapis, dilaw at verde ang saya at ang baro'y
gasang azul; napagkikilala sa canyang pananamit na siya'y isang caagulo
n~g sundalo.

Nacaramdam si Sisa n~g isang parang tampal: wari'y hinubdan siya n~g
babaeng iyon sa harap n~g caramihan. Sandaling tumunghay upang siya'y
magsawa sa libac at pag-amis: nakita niyang ang m~ga tao'y malayo,
totoong malayo sa canya; gayon ma'y naramdaman niya ang calamigan n~g
canilang tin~gin at canyang naririn~gig ang canilang m~ga
bulungbulun~gan. Lumalacad ang abang babaeng hindi nararamdaman ang
pagtungtong sa lupa.

 ¡Uy, dito ca tumun~go! ang isininigaw sa canya n~g isang guardia.

Tulad sa walang pag-iisip na nawasac ang nacapagpapagalaw,
biglangbiglang ipinihit niya ang canyang m~ga paa. At hindi siya
nacakikita n~g ano man, walang ano mang iniisip, siya'y tumacbo at
nagtago; nakita niya ang isang pintuang may isang sundalong bantay,
nag-acala siyang pumasoc doon; n~guni't siya'y inilihis sa canyang
paglacad n~g isa pang voces na lalo pa manding mabalasic. Tinunuton niya
ang pinanggalin~gan n~g voces, na humahacbang siyang halos masun~gaba sa
panglulupaypay; naramdaman niyang siya'y itinutulac sa licuran, siya'y
pumikit, humacbang n~g dalawa at sa pagca't kinulang siya n~g lacas,
nagpacalugmoc na siya sa lupa, paluhod muna at paupo pagcatapos. Isang
pagtan~gis na walang luha, walang sigaw, walang hibic, ang siyang sa
canya'y nagpapacatal.

Yaon ang cuartel: doo'y may m~ga sundalo, m~ga babae, m~ga baboy at m~ga
inahing manoc. Nan~gagsisipanahi n~g canicanilang m~ga damit ang ibang
m~ga sundalo, samantalang nacahiga sa bangco ang canilang m~ga caagulong
babae, na ang hita n~g lalaki ang inuunan, nan~gaghihithiitan n~g tabaco
o cigarrillo at minamasdang ang bubun~gang nan~gayayamot sa buhay:
Tumutulong naman ang m~ga ibang babae sa paglilinis n~g damit n~g m~ga
sandata at iba pa, at inaaguing-ing ang m~ga mahahalay na awit.

 ¡Tila mandin nacatacas ang m~ga sisiw! ¿Ang inahing manoc lamang ang
inyong dala? anang isang babae sa m~ga sundalong bagong dating; na
hindi napagsi siyasat cung ang sabi niya'y dahil cay Sisa o sa inahing
manoc na nagpapatuloy n~g piniyacpiyac.

 ¡Siya n~ga naman! cailan ma'y mahalaga ang inahing manoc cay sa
sisiw ang isinagot niya sa canya ring tanong, n~g makita niyang hindi
umiimic ang m~ga sundalo.

 ¿Saan naroon ang sargento? ang tanong na may anyong sama ang loob n~g
isa sa m~ga guardia civil ¿Nagbigay sabi na ba sa alferez?

M~ga kibit n~g balicat ang siyang sa canya'y sagot n~g nan~garoon, sino
ma'y walang nagmamalasakit n~g camunti man lamang tungcol sa calagayan
n~g abang babae.

Dalawang horas ang itinagal doon ni Sisa, sa isang anyong halos ay
hibang, nacauncot sa isang suloc, nacatago ang ulo sa m~ga camay, gusot
at gusamot ang buhoc. Natanto n~g alferez ang padakip na iyon n~g
pagcatanhaling tapat, at ang unang guinawa niya'y ang huwag paniwalaan
ang sumbong n~g cura.

 ¡Bah! ¡iya'y m~ga caul-ulan lamang n~g curipot na fraile! anya, at
ipinag-utos na alpasan ang babae, at sino ma'y huwag n~g makialam n~g
bagay na iyon.

 ¡Cung ibig niyang masumpong ang sa canya'y nawala ang
idinugtong hin~gin niya sa canyang San Antonio o magsacdal caya siya sa
nuncio! ¡Iyan!

Dahil sa mangyaring ito, si Sisa'y pinalayas sa cuartel na halos
ipinagtutulacan, sa pagca't aayaw siyang cumilos.

Nang makita ni Sisang siya'y sumasaguitna n~g daan lumacad na siyang di
alam ang guinagawa, at tumun~go sa canyang bahay, nagmamadali, walang
ano mang takip ang ulo at ang tinititiga'y ang malayong tan-awin.
Nagninin~gas ang araw sa taluctoc n~g lan~git at walang ano mang alapaap
na nacacucubli sa maningning niyang cabilugan; bahagya na pinagagalaw
n~g han~gin ang dahon n~g m~ga cahoy; halos tuyo na ang m~ga daan;
walang man~gahas cahi't isang ibon man lamang na iwan ang lilim n~g m~ga
san~ga.

Sa cawacasa'y dumating din si Sisa sa canyang maliit na bahay. Pumasoc
siya roong pipi, hindi umiimic, nilibot ang cabahayan, umalis,
nagpalacadlacad sa magcabicabila. Tumacbo, pagcatapos sa bahay ni
matandang Tasio, tumawag sa pintuan; n~guni't wala roon ang matanda.
Bumalic sa canyang bahay ang culang palad at nagpasimula n~g pagtawag
n~g pasigaw: ¡Basilio! ¡Crispin! at maya't maya'y humihinto at nakikinig
n~g mainam. Inuulit n~g alin~gan~gaw ang canyang voces: ang matimyas na
lagaslas n~g tubig sa calapit na ilog, ang musica n~g m~ga dahon n~g
m~ga cawayan; ito ang tan~ging m~ga voces n~g pag-iisa. Muling
tumatawag, umaacya't sa isang mataas na lupa, lumulusong sa isang
ban~gin, nananaog sa ilog; nagpapalin~gaplin~gap ang canyang m~ga matang
may anyong maban~gis; ang m~ga mata ring iyo'y manacanacang nag-aalab
n~g mainam, pagcatapos ay nagdidilim, tulad sa lan~git cung gabing
sumisigwa: masasabing namimisic ang liwanag n~g pag-iisip at malapit n~g
magdilim.



Muling pumanhic sa canyang maliit na bahay, naupo sa banig na canilang
hinig-an n~g nagdaang gabi, itinunghay ang m~ga mata at nakita niya ang
capirasong napunit sa baro ni Basilio sa dulo n~g isang cawayan n~g
dingding, na na sa tabi n~g ban~gin. Nagtinding, kinuha ang pilas na
damit na iyon at pinagmasdan sa init n~g araw: may m~ga bahid, na dugo.

Datapwa't marahil hindi nakita ni Sisa ang gayong m~ga bahid, sa pagca't
nanaog at ipinagpatuloy ang pagsisiyasat sa pilas, sa guitna n~g
nacasusunog na init n~g araw, na canyang itinataas, at sa pagca't tila
mandin ang tin~gin niya'y madilim na lahat, tinitigan niya n~g paharap
ang araw n~g dilat na dilat.

Nagpatuloy rin siya n~g pagpapalacadlacad sa magcabicabila, na sumisigaw
o umaatun~gal n~g cacaibang tunog; marahil siya'y catatacutan cung sa
canya'y may macarinig; may isang tinig ang canyang voces na hindi
caraniwang manggaling sa lalamunan n~g tao. Sa boong gabi, pagca
umaatun~gal ang unos, at lumilipad ang han~gin n~g calaguimlaguim na
catulinan, at ipinagtatabuyan n~g canyang hindi nakikitang m~ga pacpac
ang isang hucbong m~ga aninong sa canya'y humahagad, cung sacali't
cayo'y na sa isang bahay na guiba at nag-iisa, at nacacarinig cayo n~g
m~ga cacaibang daing, m~ga cacaibang buntong-hinin~gang ipinalalagay
ninyong yao'y ang hilahis n~g hihip n~g han~gin sa pagtama sa matataas
na m~ga torre o sirang m~ga pader, datapuwa't sa inyo'y pumupuspos n~g
tacot at sa inyo'y nagpapakilabot na hindi ninyo mapiguilan; talastasin
n~ga ninyong higuit ang lungcot n~g tinig n~g inang iyon, cay sa hindi
mapaglirip na m~ga hibic sa m~ga gabing madilim pagca umaatun~gal ang
unos.

Sa gayong calagaya'y inabot si Sisa n~g gabi. Pinagcalooban siya marahil
n~g Lan~git n~g ilang horas na pagcacatulog, at samantalang siya'y
nahihimbing, hinilahihisan n~g pacpac n~g isang angel ang namumutla
niyang mukha, upang macatcat sa canya ang alaala, na walang ibang
tinataglay cung di pawang capighatian; marahil hindi casiyang macaya n~g
mahinang lacas n~g tao ang gayong caraming m~ga pagcacasakit, caya't n~g
magcagayo'y na mag-itan marahil ang Inang-Talaga n~g Dios na taglay ang
canyang matimyas na pangpagaang n~g hirap, ang pagcalimot; datapuwat sa
papaano man, ang catotohana'y n~g kinabucasan, si Sisa'y
nagpapalacadlacad na nacan~giti, nag-aawit o cung hindi nakikipag-usap
sa lahat n~g m~ga may buhay na kinapal.





=XXII.=

=MANGA ILAW AT MGA DILIM=


Nacaraan ang tatlong araw mula n~g mangyari ang m~ga bagay na aming
sinaysay. Guinamit n~g bayan n~g San Diego ang tatlong araw na ito, na
casama ang m~ga gabi sa paghahanda n~g fiesta at sa m~ga salitaan,
casabay ang m~ga pag-uupasala.

Samantalang canilang nilalasap-lasap na ang m~ga mangyayaring m~ga
casayahan, pinipintasan n~g iba ang gobernadorcillo, ang iba nama'y ang
teniente mayor, at ang iba'y ang m~ga bata, at hindi nawawalan n~g
binibigyang casalanan n~g lahat ang lahat.

Pinag-uusap-usapan ang pagdating ni Maria Clara, na casama n~g tia
Isabel. Sila'y nan~gatutuwa sa gayong pagdating, palibhasa'y canilang
kinalulugdan siya, at casabay n~g canilang malaking pangguiguilalas sa
canyang cagandahan, ang canila namang pagtataca sa m~ga pagbabagobago
n~g caugalian ni pari Salvi. "Madalas na siya'y natitigagal at anaki'y
nakalilimot samantalang nagmimisa; hindi na lubhang nakikipagsalitaan sa
amin, at kitangkita ang canyang pagyayat at ang canyang pagcawalang
catiwasayan n~g loob," ang sabihan n~g m~ga nagcucumpisal sa canya.
Namamasid n~g "cocinerong" siya'y namamayat n~g namamayat, at dumaraing
n~g di pagpapaunlac sa canyang m~ga inilulutong pagcain. N~guni't ang
lalong nacapagpapaalab n~g m~ga bulong-bulun~ga'y ang canilang
namamasdang mahiguit sa dalawang ilaw sa convento cung gabi, samantalang
si pari Salvi'y dumadalaw sa isang bahay n~g mamamayan ... ¡sa bahay ni
Maria Clara! ¡Nan~gagcucruz ang m~ga mapagbanal, n~guni't ipinatutuloy
nila ang pagbubulong-bulun~gan.

Tumelegrama si Juan Crisostomo Ibarra buhat sa pan~gulong bayan n~g
lalawigan, na bumabati siya cay tia Isabel at sa pamangkin nito;
n~guni't hindi ipinaliliwanag cung bakit wala siya roon. Ang acala n~g
marami siya'y nabibilango dahil sa ginawa niya cay pari Salvi n~g hapon
n~g araw n~g "Todos los Santos".

Datapuwa't lalo n~g lumaki ang m~ga usap-usapan n~g makita nila n~g
hapon n~g icatlong araw na lumulunsad si Ibarra sa isang coche, sa
harapan n~g munting bahay na tinitirahan n~g dalagang canyang maguiguing
asawa, at bumabati n~g boong pitagan sa fraile, na tumutun~go rin sa
bahay na iyon.

Sino ma'y walang nacacagunita cay Sisa at sa canyang m~ga anac.

Cung pumaroon tayo n~gayon sa bahay ni Maria Clara, isang magandang
pugad na na sa guitna n~g m~ga dalandan at ilang-ilang, mararatnan pa
natin ang binata't dalagang capuwa nacasun~gaw sa isang bintana sa
dacong dagatan. Lumililim sa bintanang iyon ang m~ga bulaclac at m~ga
halamang gumagapang sa m~ga cawayan at sa m~ga cawad, na pawang
nan~gagsasabog n~g pihicang ban~go.

Bumubulong ang canilang m~ga labi n~g m~ga salitang higuit ang
cagandahang dingguin cay sa halishisan n~g m~ga damo, at lalong
mahalimuyac cay sa han~ging may taglay na ban~gong handog n~g m~ga
bulaclac halamanan.

Sinasamantala n~g m~ga "sirena" sa dagatan ang pag-aagaw-dilim n~g oras
na iyon n~g matuling pagtatakip-silim n~g hapon, upang isun~gaw sa
ibabaw n~g m~ga alon ang canilang masasayang maliliit na ulo at
pangguilalasan at bumati n~g canilang m~ga awit sa araw na
naghihin~galo. M~ga azul daw ang canilang m~ga mata at ang canilang m~ga
buhoc; na sila'y may m~ga putong na coronang halaman sa tubig na may
m~ga bulaclac na mapuputi't mapupula; manacanaca raw ipinamamalas n~g
m~ga bula ang canilang parang linalic na catawang higuit sa bula ang
caputian at cung ganap n~g gabi'y canilang pinasisimulaan ang canilang
m~ga calugodlugod na paglalaro, at canilang ipinaririnig ang m~ga tinig
na talinghagang tulad sa m~ga arpa sa lan~git; sa bihanan din namang
...; n~guni't pagbalican natin ang ating m~ga kinabataan pakinggan natin
ang wacas n~g canilang salitaan. Sinasabi ni Ibarra cay Maria Clara:

 Bucas, bago magbucang liwayway, magaganap ang han~gad mo. Ihahanda
cong lahat n~gayong gabi at n~g huwag magculang n~g ano man.

 Cung gayo'y susulat aco sa aking m~ga caibigang babae at n~g
man~gagsiparito. ¡Gawin mo ang bagay na ito sa isang parang howag sanang
macasunod ang cura!

 At ¿bakit?

 Sa pagca't tila mandin aco'y binabantayan niya. Nacasasama sa akin ang
canyang m~ga matang malalalim at malulungcot, pagca itinititig niya sa
akin ay aco'y natatacot. Pagca aco'y kinacausap niya, siya'y may isang
voces na ... sinasabi sa akin ang m~ga bagay na totoong cacaiba, na
hindi mapaglirip, na totoong cacatuwa ... minsa'y itinanong niya sa akin
cung hindi co nananag-inip n~g tungcol sa m~ga sulat n~g nanay; sa aking
acala'y halos nasisira ang canyang bait. Sinasabi sa akin n~g caibigan
cong si Sinang at saca ni Andeng na aking capatid sa gatas, na siya'y
may pagcaculang-culang ang isip. ¡Gawin mo sana n~g paraang siya'y howag
pumarito!

 Hindi maaaring siya'y hindi natin anyayahan ang sagot ni Ibarrang
nag-iisip-isip. Catungculang atang ito n~g caugalian n~g bayan; siya'y
nasa bahay mo at bucod sa rito'y nag-ugaling mahal siya sa akin. Nag
magtanong sa canya ang Alcalde tungcol sa bagay na sinabi co na sa iyo,
walang sinabi siya cung di pawang m~ga pagpuri sa akin, at hindi
nag-acalang maglagay n~g cahit caunting hadlang man lamang. N~guni't
namamasid cong icaw ay namumuhi; howag cang manimdim at hindi macasasama
siya sa atin sa bangca.

Narinig ang marahang lacad; yao'y ang curang lumalapit na taglay ang
n~giting pilit.

 ¡Maguinaw ang han~gin! anya; pagca nacacahaguip n~g isang sipon, ay
hindi bumibitiw cung di dumating ang tag-init. ¿Hindi ba cayo
nan~gan~ganib na baca cayo'y malamigan?

Nan~gan~gatal ang voces niya at sa malayo ang canyang tanaw: hindi siya
tumitin~gin sa binata't dalaga.

 ¡Tumbalic; ang pakiramdam namin ay caayaaya ang gabi at masarap ang
han~gin. Ito ang pinaca "otono" at "primavera" namin, nanlalaglag
ang ilang m~ga dahon, datapuwa't laguing sumisilang ang m~ga bulaclac.

Nagbuntong hinin~ga si pari Salvi.

 Ipinalalagay cong carikitdikitan ang pagcacalangcap n~g dalawang
bahaguing ito n~g taong hindi nangguiguitna, ang "invierno"
(tagguinaw) ang ipinagpatuloy ni Ibara. Sisilang, pagdating n~g
Febrero, ang m~ga bagong san~ga n~g m~ga cahoy at pagdating n~g Marzo'y
may m~ga bun~gang hinog na tayo. Pagdating n~g m~ga buwang tag-init ay
paparoon cami sa ibang daco.

N~gumiti si Fray Salvi. Nagpasimula sila n~g pagsasalitaan n~g m~ga
bagay-bagay na walang cabuluhan, n~g nauucol sa panahon, sa bayan at sa
darating na fiesta; humanap si Maria Clara n~g dahilan at umalis.

 At yamang m~ga fiesta ang ating m~ga pinag-uusapan, itulot po ninyong
cayo'y anyayahan co sa gagawin namin bucas. Ito'y isang fiestang bukid
na aming iaalay sa aming m~ga caibigan at iniaalay naman nila sa amin.

 At ¿saan po ba gagawin?

 Ibig n~g m~ga cabataang gawin sa batis sa umaagos sa malapit ditong
gubat at na sa tabi n~g baliti: caya magban~gon tayo n~g maaga at n~g
huwag tayong abutin n~g araw.

Nag-isip-isip ang fraile, at di nalaon at sumagot:

 Mapanucsong totoo ang anyaya at aco'y napahihinuhod, upang sa inyo'y
patotohanang hindi po aco nagtatanim sa inyo. Datapuwa't kinakailan~gang
dumalo roon pagcatapos na aking maganap ang aking m~ga catungculan.
¡Cayo'y mapalad, sa pagca't may calayaan, lubos na may calayaan!

Nang macaraan ang ilang sandali ay nagpaalam si Ibarra upang
pan~gasiwaan ang paghahanda n~g fiesta sa kinabucasan. Madilim na ang
gabi.

Lumapit sa canya sa daan ang isang sa canya'y naghandog n~g boong
paggalang.

 ¿Sino po ba cayo? ang sa canya'y tanong ni Ibarra.

 Hindi po ninyo alam, guinoo, ang aking pan~galan, ang sagot n~g hindi
kilala. Dalawang araw na pong hinihintay co cayo.

 ¿At bakit?

 Sa pagca't sa alin mang daco'y hindi aco kinahabagan, palibhasa'y aco
raw po'y tulisan, guinoo ¡Datapuwa't nawalan aco n~g m~ga anac, sira ang
isip n~g aking asawa, at ang sabihan n~g lahat ay carapatdapat aco sa
nangyayari sa akin!

Madaling pinagmasdan ni Ibarra ang taong iyon, at tumanong:

 ¿At ano ba ang ibig ninyo n~gayon?

 ¡Ipagmacaawa co po sa inyo ang aking asawa at ang aking m~ga anac!

 Hindi aco macatiguil, ang sagot ni Ibarra. Cung ibig po ninyong
sumunod sa akin, habang tayo'y lumalacad ay masasabi ninyo ang sa inyo'y
nangyayari.

Napasalamat ang tao at pagdaca'y nan~gawala sila sa guitna n~g cadiliman
n~g m~ga daang bahagya na may ilaw.


TALABABA:

 Tinatawag n~g m~ga castilang "otono" ang panahong sumusunod sa
"verano" o tag-araw at tinatawag nilang "primavera" ang panahong
sumusunod sa "invierno" o tagguinaw.




=XXIII.=

=ANG PANGIGISDA=


Numiningning pa ang m~ga bituin sa lan~git "zafir", at
nan~gagugulaylay pa ang m~ga ibon sa m~ga san~ga n~g cahoy, ay
nan~gaglilibot na sa m~ga lansan~gan n~g bayang ang tun~go'y sa dagatan,
ang isang masayang cawang naliliwanagan n~g nacagagalac na liwanag n~g
m~ga huepe.

Sila'y limang m~ga batang dalagang nan~gagmamadali n~g paglacad, na
nagcacacapitcapit o nacayacap caya sa bayawang n~g calapit, na ilang
matandang babae ang sumusunod at saca ilang m~ga babaeng alilang sunong
n~g calugodlugod na anyo ang m~ga bacol na puno n~g m~ga baon; m~ga
pinggan at iba pa. Pagcakita sa canilang m~ga mukhang ang cabataa'y
tumatawa at ang pag asa'y maniningning; sa panonood n~g linipadlipad n~g
canilang malalago't maiitim na buhoc at malalapad na cunot n~g canilang
m~ga damit, marahil ipalagay nating sila'y m~ga diosa n~g gabi, cung di
sana talastas nating sila'y si Maria Clara na casama ang canyang apat na
caibigan: ang masayang si Sinang na canyang pinsan, ang hindi makibuing
si Victoria, ang magandang si Iday at ang mahinhing si Neneng na
matimtiman at kimi ang cagandahan.

Nan~gagsasalitaan n~g boong ligaya, nan~gagtatawanan, nan~gagcucurutan,
nan~gag-aanasan at pacatapos naghahalakhacan.

 ¡Guiguisin~gin ninyo ang taong natutulog pa! ang ipinagwiwica sa
canila ni tia Isabel; n~g cabataan namin ay hindi cami nagcacain~gay
n~g ganyan.

 ¡Marahil hindi naman cayo gumiguising n~g maagang gaya namin, at
marahil hindi naman napacamatuluguin ang m~ga matatanda! ang panagot
n~g maliit na si Sinang.

Sandaling hindi sila nan~gagsasalita, pinagpipilitan caya nilang
magsalita n~g marahahan; n~guni't hindi nalalao't nan~gacalilimot,
nan~gagtatawanan, at pinupuno ang daan n~g canilang m~ga bata at
sariwang tinig.

 Conowari magtampo ca; huwag mo siyang causapin! ang sabi ni Sinang
cay Maria Clara; cagalitan mo siya at n~g huwag mamihasa sa casam-an
n~g asal.

 ¡Howag mo pacahigpit naman! ani Iday,

 ¡Magmahigpit ca, howag cang haling! Dapat magmasunurin ang
nan~gin~gibig samantalang nan~gin~gibig; sa pagca't cung asawa na'y
gagawin ang bawa't maibigan niya! ang hatol n~g maliit na si Sinang.

 ¿Ano ang kinalaman mo niyan, bata? ang ipinagwica n~g canyang pinsang
si Victoria.

 ¡Ssst! ¡huwag cayong main~gay at dumarating sila!

Dumarating n~ga naman ang isang pulutong n~g m~ga binatang
nan~gagtatanglaw n~g sigsig. Nan~gagsisilacad silang hindi umiimic na
tinutugtugan n~g isang guitarra.

 ¡Tila guitarra n~g pulubi! ani Sinang na nagtatawa.

Nang mag abot na ang dalawang pulutong, ang m~ga babae ay siyang
nag-anyong hindi makibuin at matimtiman, na para manding hindi pa sila
nacacapag-aral na tumawa; tumbalic, ang m~ga lalaki naman ang
nan~gagsasalita, nan~gagsisin~giti at tumatanong n~g macaanim upang
magtamo n~g isang casagutan.

 ¿Tahimic baga caya ang dagatan? ¿Inaacala baga ninyong magcacaroon
tayo n~g mabuting panahon? ang tanong n~g m~ga ina.

 ¡Huwag po sana cayong maligalig, m~ga guinoong babae, mabuti acong
luman~goy! ang sagot naman n~g isang binatang payat at matangcad.

 ¡Dapat sanang tayo'y nagsimba muna! ang buntong-hinin~ga ni tia
Isabel na pinagduduop ang camay.

 Nasasapanahon pa, guinoong babae: si Albinong n~g panahon niya'y
naguing "seminarista," macapagmimisa sa bangca, ang isinagot n~g isa,
na itinuturo ang binatang payat at matangcad.

Si Albinong may pagmumukhang palabiro, n~g marinig na siya'y
binabangguit, nag-anyong mapanglaw at banal, na ano pa't guinagagad niya
si pari Salvi.

Baga ma't hindi nililimot ni Ibarra ang cahinhinan, nakikisalamuha siya
sa casayahan n~g canyang m~ga casamahan.

Pagdating nila sa pasigan, hindi sinasadya'y tumacas sa m~ga labi n~g
m~ga babae ang m~ga sigaw n~g pagtataca at catowaan. Doo'y canilang
nakita ang dalawang bangcang nagcacacabit, na mainam ang pagcacagayac
n~g m~ga pinagtuhog-tuhog na m~ga bulaclac at m~ga dahon, casama n~g
m~ga sarisaring culay na m~ga damit na pinacumbo: nacasabit sa bagong
lagay na bubong n~g sasacyang iyon ang m~ga maliliit na farol na papel,
na may m~ga casal-it na m~ga rosas at m~ga clavel, m~ga bun~gang
halamang gaya n~g pinya, casuy, saguing, bayabas, lanzones at iba pa.
Dinala roon ni Ibarra ang canyang alfombra, m~ga maririkit na panabing
at m~ga cogin at ang lahat n~g ito'y siyang guinawang upuang maguinhawa
n~g m~ga babae. Napapamutihan din ang m~ga tikin at m~ga sagwan. Sa
isang bangcang lalong marikit ang pagcacagayac ay may isang arpa, m~ga
guitarra, m~ga acordeon at isang sun~gay n~g calabaw; sa isang bangca
nama'y nagninin~gas ang m~ga calang lupa at doo'y inihahanda ang cha,
cafe at salabat na gagawing agahan.

 ¡Dito ang m~ga babae, diyan ang m~ga lalaki! ang sabi n~g m~ga ina
paglulan nila sa bangca. ¡Man~gatali cayo! ¡Howag sana cayong lubhang
magalaw at malulubog tayo!

 ¡Man~gagcruz muna cayo! ang sabi ni tia Isabel na nagcucruz.

 ¿At tayo ba'y man~gag-iisa lamang dito? ang tanong ni Sinang, na
pinasasama ang mukha ¿Tayo ba lamang ...? ¡Aray!

Ang cadahilanan n~g "¡aray!" na ito'y gawa n~g isang curot na sa
capanahuna'y ibinigay cay Sinang n~g canyang ina.

Lumalayong untiunti ang m~ga bangca sa pasigan at naaanino ang ilaw n~g
m~ga farol sa salamin n~g dagatang walang caalon-alon. Sa silan~gana'y
sumusun~gaw ang m~ga unang culay n~g liwayway.

Naghahari ang malaking catahimican; ang m~ga binata't dalagang
nagcacabucod-bucod, ayon sa calooban n~g m~ga ina'y tila
nan~gaggugunamgunam.

 ¡Mag-in~gat ca! ani Albinong seminarista n~g sabing malacas sa isang
capuwa binata; yapacan mong magaling ang m~ga bunot na pangsicsic na na
sa ilalim n~g iyong paa.

 ¿Bakit?

 Sa pagca't maaaring mabunglos at pumasoc ang tubig; maraming butas ang
bangcang ito.

 ¡Ay, at tayo'y lumulubog! ang sigawan n~g m~ga babaeng malaki ang
gulat.

 ¡Huwag cayong mabahala, m~ga guinoong babae! ang pangpayapang sa
canila'y sinabi n~g seminarista. Ang bangcang iya'y hindi maaano; walang
butas cung di lilima lamang, na hindi naman totoong malalaki.

 ¡Limang butas! ¡Jesus! ¿At ibig ba ninyong lunurin cami? ang sigawan
n~g m~ga babaeng nan~gatatacot.

 ¡Wala po naman cung di lilima, m~ga guinoong babae, at ganyan calaki
lamang! ang patibay na sabi n~g seminarista, at sa canila'y itinuturo
ang maliit na bilog na gawa n~g canyang hinlalaki at hintuturo na
pinaghuhugpong ang capuwa dulo. Yapacan ninyong mabuti ang bunot na
sicsic at n~g hindi mabunglos.

 ¡Dios co! ¡Maria Santisima! ¡Pumapasoc na ang tubig! ang sigaw n~g
isang matandang babaeng ang pakiramdam niya'y nababasa na siya.

Nagcaroon n~g caunting caguluhan, ang iba'y tumitil-i, ang iba nama'y
ibig lumucso sa tubig.

 ¡Yapacan ninyong magaling ang bunot diyan! ang patuloy na sigaw ni
Albino, at canyang itinuturo ang dacong kinalalagyan n~g m~ga dalaga.

 ¿Saan? ¿saan? ¡Dios! ¡Hindi namin nalalaman! ¡Parang awa na ninyo,
cayo'y pumarini't hindi namin nalalaman! ang pamanhic n~g matatacuting
m~ga babae.

Kinailan~gang lumipat ang ilang bagongtao sa cabilang bangca upang
papanataguin ang loob n~g m~ga natatacot na m~ga ina. ¡Laking
pagcacataon! Tila mandin may isang pan~ganib sa tabi n~g bawa't dalaga.
Wala cahi't isang nacapagbibigay pan~ganib na butas sa tabi n~g lahat
n~g matatandang babae. ¡At lalo pa manding malaking pagcacataon! Umupo
si Ibarra sa tabi ni Maria Clara; naupo si Albino sa tabi ni Victoria at
iba pa. Muling naghari ang catahimican sa cabilugan n~g mapag-in~gat na
m~ga ina. Datapuwa't hindi sa limpi n~g m~ga dalaga.

Sa pagca't hindi gumagalaw n~g camunti man lamang ang tubig, hindi
nalalayo ang m~ga baclad at saca totoo pang maaga, pinagcayariang
bitiwan ang m~ga gaod at man~gag-agahan ang lahat. Pinatay ang ilaw n~g
m~ga farol, sapagca't nililiwanagan na ang alang-alang n~g liwayway.

 ¡Walang casinggaling n~g salabat cung inumin cung umaga bago
magsimba! ani capitana Tika na ina n~g masayang si Sinang; uminom po
cayo n~g salabat na may cahalong puto, Albino, at makikita ninyong
hangang sa sisipaguin pa cayong magdasal.

 Iyan n~ga po ang guinagawa co ang sagot naman nito; caya't ibig co
na tuloy magcumpisal.

 ¡Huwag! ani Sinang, uminom cayo n~g cafeng nacapagpapasaya n~g
calooban.

 N~gayon din, sa pagca't ganacacaramdam na aco n~g calungcutan.

 ¡Huwag cayong uminom niyan ang paalaala ni tia Isabel; uminom cayo
n~g cha at cumain cayo n~g galletas; nacapagpapatahimic daw n~g isip ang
cha.

 ¡Iinom din aco n~g cha at cacain aco n~g galletas! ang sagot n~g
mapagbigay loob na seminarista ang cabutiha'y hindi catolicismo ang
alin man sa m~ga inuming iyan.

 N~guni't ¿mangyayari ba ninyong ...? ang tanong ni Victoria.

 ¿Cung macaiinom naman aco n~g chocolate? ¡Mangyayari rin! Huwag lamang
na mapacalaon bago mananghalian....

Maganda ang umaga: nagpapasimula na n~g pagtinggad ang tubig, at sa
liwanag na nanggagaling sa lan~git at sa sinag na sa tubig nagmumula,
ang nangyayari'y isang caliwanagang tumatanglaw sa m~ga bagaybagay, na
halos hindi nagcacaanino, isang maningning at malamig na liwanag, na
nahahaluan n~g m~ga culay na ating napagwawari sa m~ga tan~ging pintura
tungcol sa dagat.

Halos nan~gagagalac ang lahat, sinasanghod nila ang mahinang amihang
untiunting napupucaw; sampong ang m~ga inang puspos sa paninimdim at
m~ga pagpapaalaala'y nan~gagtatawanan at nan~gagbibiruan silasila.

 ¿Natatandaan mo ba? anang isa cay capitana Tica ¿natatandaan mo ba
n~g tayo'y nan~galiligo sa ilog n~g panahong dalaga pa tayo? Di
caguinsaguinsa'y dumarating na dala n~g agos ang malilit na bancang upac
n~g saguing, na may lulang iba't ibang bun~gang halamang
nan~gasasalansan sa ibabaw n~g m~ga mababan~gong bulaclac. Bawa't isa sa
m~ga bangca ay may maliliit na banderang kinasusulatan n~g ating
canicanyang pan~galan....

 ¿At cung bumabalic na tayo sa bahay? ang isinalabat naman n~g isa, na
hindi nagpabayang macatapos ang nagsasalita; nararatnan nating wasac ang
m~ga tulay na cawayan, at pagcacagayo'y napipilitan tayong tumawid sa
ilat ... ¡ang m~ga tampalasan!

 ¡Siya n~ga ani capitana Tica; datapuwa't iniibig co pang mabasa ang
laylayan n~g aking saya cay sa ipakita ang aking paa: nalalaman co n~g
may m~ga matang nagmamasid na nagtatago sa m~ga damuhan sa pampang.

Nan~gagkikindatan at nan~gagn~gin~gitian ang m~ga dalagang nacacarinig
n~g m~ga bagay na ito: hindi pumapansin ang m~ga iba, sa pagca't may
sarili naman silang m~ga pinag-uusapan.

Isa lamang tao, ang gumaganap n~g pagcapiloto, ang nananatili sa hindi
pag-imic at hindi nakikisama sa gayong m~ga pagcacatuwa. Siya'y isang
binatang napagkikilalang malacas sa canyang pan~gan~gatawan, m~ga camay
at paa, at may pagmumukhang nacacaakit n~g pagmamasid dahil, sa canyang
mapanglaw na malalaking mata at mainam na tabas n~g canyang m~ga labi.
Nahuhulog sa canyang malusog na liig ang canyang m~ga buhoc na maiitim,
mahahaba at hindi inaalagaan; napagwawari sa m~ga cunot n~g canyang
itimang barong damit na magaspang ang canyang macapangyarihang m~ga
casucasuang sumapi sa canyang maugat at lilis na m~ga bisig upang
magamit na parang isang balahibong ibon lamang ang malapad at
pagcalakilaking sagwang canyang itinitimon upang mapatnugutan ang
dalawang bangca.

Hindi miminsang nasubucan ang taong ito ni Maria Clarang siya'y
pinagmamasdan: cung nagcacagayo'y dalidaling tumitin~gin siya sa ibang
daco at tumatanaw sa malayo, sa bundoc, sa pampang. Nahabag ang dalaga
sa canyang pag-iisa, caya't cumuha n~g ilang galleta at saca inialay.
Tiningnan siya n~g pilotong wari'y nagtataca; n~guni't sandaling sandali
lamang tumagal ang gayong tin~gin: nuha n~g isang galleta, at
napasalamat sa maicling salita na bahagya na mawatasan sa cahinaan n~g
voces.

At sino ma'y hindi na muling naalaala siya. Hindi nacapagpapacunot n~g
alin mang bahagui n~g canyang mukha ang masasayang tawanan at m~ga
biruan n~g m~ga binata't dalaga; hindi nacapagpapan~giti sa canyang
matatawaning si Sinang, na napipilitang sumandaling icucot ang kilay
cung tumatanggap n~g m~ga curot, upang manag-uli sa dating casayahan.

Ipinagpatuloy ang canilang pagparoon sa m~ga baclad, pagcatapos na
macapagagahan.

Dalawa ang baclad na iyong natatayo sa catatagang pagcacaalayo, at
capuwa pag-aari ni capitang Tiago. Natatanaw buhat sa malayo ang ilang
tagac na nacadapo sa ibabaw n~g m~ga dulo n~g m~ga cawayang tolos, na
ang anyo'y nagsisipanood, samantalang nan~gagliliparang ang tun~go'y sa
iba't ibang daco ang m~ga "kalaway" na hinihilahisan n~g canilang m~ga
pacpac ang dacong ibabaw n~g dagatan at pinupuspos ang impapawid n~g
canilang m~ga huning nanunuot sa tain~ga.

Sinundan n~g tin~gin ni Maria Clara ang m~ga tagac, na n~g malapit ang
bangca ay nagliparang ang tun~go'y sa calapit na bundoc.

 ¿Nan~gagpupugad ba ang m~ga ibong iyan sa bundoc? ang tanong ni Maria
Clara sa piloto.

 Marahil po, guinoo, ang isinagot n~guni't sino ma'y wala pang
nacacakita n~g m~ga pugad na iyan.

 ¿Wala bang pugad ang m~ga ibong iyan?

 Inacala cong sila'y may pugad, sa pagca't cung hindi totoong
culang-palad sila.

Nahiwatigan ni Maria Clara ang malungcot na pan~gun~gusap n~g piloto n~g
gayong m~ga salita.

 ¿Cung gayo'y paano?

 Hindi raw, po, guinoo, nakikita ang m~ga pugad n~g m~ga ibong iyan, at
taglay naman ang bisa na huwag makita ang may dala n~g pugad n~g
"calaway", at tulad sa calolowang hindi nakikita cung di sa makinis na
salamin n~g m~ga mata; gayon din namang hindi nakikita ang m~ga pugad na
iyan cung hindi lamang sa salamin n~g tubig.

Nag-anyong nag-iisip-isip si Maria Clara.

Samantala'y dumating sila sa bangca; itinali n~g matandang bangkero ang
m~ga sasacyan sa isang tolos na cawayan.

 ¡Hintay muna! ani tia Isabel sa anac na lalaki n~g matandang talagang
aacyat na sanang dala ang panaloc, kinacailan~gang mahanda muna ang
sinigang at n~g tuloy-tuloy sa sabaw ang m~ga isda panggagaling sa
tubig.

 ¡Mabait na tia Isabel! ang biglang sinabi n~g seminarista; aayaw na
susumandali ma'y damdamin n~g isda ang pagcahiwalay sa tubig.

Balitang magaling na magluto, baga ma't may malinis na mukha, si Andeng
na capatid sa gatas ni Maria Clara. Naghanda n~g hugas-bigas, m~ga
camatis at camias, at tinutulun~gan o inaabala caya siya n~g ilang
marahil nan~gagnanais na sila'y canyang calugdan. Linilinis n~g m~ga
dalaga ang m~ga talbos n~g calabaza, hinihimay ang m~ga patani at
pinapuputolputol ang m~ga paayap n~g casinghahaba n~g cigarrillo.

Upang liban~gin ang cainipan n~g m~ga nagmimithing makita cung paano
lalabas sa canilang bilangguan ang m~ga isdang buhay at
nan~gaggagalawan, kinuha n~g magandang si Iday ang canyang arpa. Hindi
lamang mainam tumugtog si Iday n~g instrumentong ito, cung hindi bucod
sa rito'y may magagandang daliri.

Nan~gagpacpacan ang m~ga cabataan, hinagcan siya ni Maria Clara: ang
arda ang siyang instrumentong lalong tinutugtog sa lalawigang iyon at
siyang nauucol sa gayong m~ga sandali.

 ¡Cantahin mo, Victoria, "Ang cancion n~g Matrimonio"! ang hinin~gi
n~g m~ga ina.

Tumutol ang m~ga lalaki, at si Victoriang may mainam na voces ay dumaing
na siya'y namamalat daw. "Ang cancion n~g Matrimonio'y" isang magandang
tulang tagalog na nagsasaysay n~g m~ga cahirapan at m~ga calungcutan n~g
matrimonio, na hindi binabangguit ang alin man sa canyang m~ga catuwaan.

Nang magcagayo'y hinin~gi nilang cumanta si Maria Clara.

 Pawang malulungcot na lahat ang aking m~ga "cancion".

 ¡Hindi cailan~gan! ¡hindi cailan~gan! ang sabihan n~g lahat.

Hindi na siya napapamanhic; tinangnan ang arpa, tumugtog n~g isang
"preludio" o pan~gunahin at cumantang ang voces ay mataguinting,
calugodlugod nat agad ang damdamin:


¡Sa sariling Baya'y catamistamisan
Ang lahat n~g horas na nan~gagdaraan,
Palibhasa roo'y pawang caibigan
Ang lahat n~g abot n~g sicat n~g araw.
Pangbuhay na lubos, ang han~ging amihang
Lumilipadlipad sa bundoc at parang,
Lubhang maligaya sampong camatayan
At lalong matimyas ang pagsintang tunay!

<tb>

Nagsisipagsaya sa labing marikit
Ang ganap sa nin~gas at wagas na halik
Nang mapag-arugang ina sa pag-ibig
Cung siya'y maguising na calong sa dibdib,
Tuloy hinahanap maguiliw na bisig
Na iniyayacap sa liguid n~g liig
At ang m~ga mata'y pagca tumititig
Pawang n~gumin~giti sa galac na akit.

<tb>

¡Yaong camataya'y catamistamisan
Pagca nahahandog sa sariling Bayang
Ang lahat n~g abot n~g sinag n~g araw
Ating cakilala't  pawang caibigan:
¡Pangpatay na lubos ang han~ging amihan
Sa sino mang taong walang maisaysay
Na Bayang  sariling pinacamamahal,
Inang maaruga't isang casintahan!



Natapos ang voces, huminto, napipi ang arpa, at gayon ma'y
nagsisipanatili sa pakikinig; sino ma'y walang pumalacpac. Naramdaman
n~g m~ga dalagang napupuno n~g luha ang canilang m~ga mata. Tila mandin
nababagot si Ibarra at ang binatang piloto'y nacatanaw sa malayo at
hindi cumikilos.

Di caguinsaguinsa'y narinig ang isang tunog na nacabibin~gi; sumigaw ang
m~ga babae at tinacpan ang canilang m~ga tain~ga. Yao'y gawa n~g naguing
seminaristang si Albino, na hinihipan n~g boong lacas n~g canyang
lalamunan ang sun~gay n~g calabaw, na "tambuli" cung tawaguin. Nanag-uli
ang tawanan at ang galak; ang m~ga matang dating puno n~g luha ay
sumaya.

 Datapuwa't ¿cami ba'y bibin~gihin mo, hereje? ang sigaw sa canya ni
tia Isabel.

 ¡Guinoong babae! ang sagot n~g naguing seminarista n~g boong
cataimtiman; may narin~gig acong sinasabing isa raw dukhang trompetero
doon sa m~ga pampan~gin n~g Rhin, na nacapag-asawa, sa isang dalagang
mahal at mayaman, dahil sa pagtugtog n~g trompeta lamang.

 ¡Tunay n~ga, ang trompetero sa Sackingen! ang idinugtong ni Ibarra,
na hindi mangyaring di makipanayam sa bagong casayahan.

 ¿Narinig na ninyo? ang ipinagpatuloy ni Albino; caya n~ga ibig cong
tingnan cung magcacaroon aco n~g gayon ding capalaran.

At muli na namang hinipan n~g lalo pa manding malacas ang matunog na
sun~gay, at sinasadyang ilapit sa m~ga tain~ga n~g m~ga dalagang
nagpapakita n~g capanglawan. Sa gayo'y nagcaroon n~ga n~g caunting
caguluhan; siya'y pinahimpil n~g m~ga ina sa cahahampas n~g chinelas at
cacucurot.

 ¡Aray! ¡aray! ang sinabi niya, na hinihipo ang canyang m~ga
bisig ¡Gaano ang layong ikinahihiwalay n~g Filipinas sa m~ga pampan~gin
n~g Rhin! "¡Oh tempora! ¡oh mores!" Binibigyan ang iba n~g ganting-pala
at balabal n~g cahihiyan ang ibinibigay naman sa iba.

Nan~gagtatawanan na ang lahat sampo ni Victoria, gayon ma'y sinasabi n~g
may masasayang mata na si Sinang cay Maria Clara n~g sabing marahan:

 ¡Mapalad icaw! ¡Ay, aco ma'y cacanta rin cung mangyayari sana!

Sa cawacasa'y ipinagbigay alam ni Andeng, na nacahanda na ang sabaw
upang matanggap ang doo'y ilalagay.

Nanhic, n~g magcagayon, ang nagbibinata n~g anac n~g man~gin~gisda, sa
pabahay n~g baclad, na na sa dacong dulong pinagtatalicupan nito at
doo'y maisusulat ang "Lasciate ogni speranza voi ch'entrate", cung
marunong sana at nacacawatas n~g wicang italiano ang m~ga culang palad
na m~ga isda: ang pumapasoc sa canila roo'y hindi lumalabas cung di n~g
mamatay. Yao'y isang culong na may m~ga isang metro ang luang, na ang
pagcacaanyo'y macatitindig ang isang tao sa itaas upang buhat doo'y
mahaguip n~g saloc ang m~ga isda at maitaas.

 ¡Diyan ang tunay na hindi aco mayayamot na mamingwit! ang sabi ni
Sinang na nan~gin~ginig sa galac.

Nan~gagmamasid n~g di cawasa ang lahat: nakikinikinita na n~g ibang
nan~gagpapalagan at naglulucsuhan ang m~ga isda sa loob n~g lambat n~g
panaloc, cumikinang ang canilang makikintab na caliskis at iba pa. Gayon
man, n~g isisilid n~g binata ang lambat ay walang ano mang lumulucsong
isda.

 Marahil puno, ang marahang sabi ni Albino; mahiguit n~g limang araw
na hindi pinapandaw.

Itinaas n~g man~gin~gisda ang saloc.... ¡ay! cahi't isang isda man
lamang ay walang nacapamuti sa lambat; sa pagcahulog n~g masaganang
patac n~g tubig na liniliwanagan n~g araw ay wari'y nagtatawa n~g
mataguinting. Isang "¡ah!" n~g pagtataca, n~g sama n~g loob, n~g
pagcabigo ang tumacas sa m~ga labi n~g lahat.

Inulit n~g binata ang paglulubog n~g saloc, at gayon din ang
kinahinatnan.

 ¡Hindi mo nalalaman ang iyong hanap-buhay! ang sa canya'y sinabi ni
Albino, at umukyabit ito sa pabahay n~g baclad at inagaw ang saloc sa
cama'y n~g binata ¡Makikita ninyo n~gayon! ¡Andeng, bucsan mo na ang
palayoc!

Datapuwa't si Albino ma'y hindi nacacaalam: nanatili sa pagcawalang
laman ang saloc. Pinagtawanan siya n~g lahat.

 ¡Huwag cayong main~gay at naririnig cayo n~g m~ga isda ay ayaw
pahuli! ¡Marahil punit ang lambat na ito!

N~guni't walang casirasira ang lambat.

 Pabayaan mo't aco, ang sa canya'y sinabi ni Leong nan~gin~gibig cay
Iday. Siniyasat na magaling nito ang calagayan n~g baclad, minasdan ang
lambat, at n~g matanto na niyang pawang magaling ang calagayan ay
tumanong:

 ¿Talastas ba ninyong magaling na may limang araw n~g hindi pinapandaw
ito?

 ¡Totoong nalalaman namin! Niyong araw na bago mag "Todos los Santos"
ang cahulihulihang pagcapandaw nito.

 Cung gayo'y o encantado ang dagatan o macacahuli aco n~g cahi't iilan.

Inilubog sa tubig ni Leon ang saloc; datapuwa't nalarawan sa mukha niya
ang panguiguilalas. Sandaling tiningnan niya n~g walang imic ang calapit
na bundoc at ipinagpatuloy ang pag paparoo't parito n~g saloc sa tubig:
pagcatapos ay umanas na hindi inaalis sa tubig ang saloc:

 ¡Isang buaya!

 ¡Isang buaya! ang canilang inulit.

Nagpalipatlipat n~g boong tulin sa m~ga bibig ang salitang iyon, sa
guitna n~g pagcatacot at pagcamangha n~g lahat.

 ¿Ano ang sabi ninyo? ang itinanong nila sa canya.

 Ang sabi co'y may isang buayang nahuli, ang ipinagmatigas na sabi ni
Leon, saca inilubog sa tubig ang tagdang cawayan n~g saloc, at
nagpatuloy n~g pagsasalita:

 ¿Naririnig ba ninyo ang tunog na iyan? Iya'y hindi ang buhan~gin; iyan
ang matigas na balat, ang licod n~g buaya. ¡Nakikita ba ninyo ang
paggalaw n~g m~ga cawayan? Iya'y siya na nagpupumiglas, datapuwa't
siya'y nababaluctot; ¡hintay cayo ...! malaki: may isang dangcal halos o
mahiguit pa ang lapad n~g canyang catawan.

 ¿Ano ang marapat gawin? ang tanun~gan.

 ¡Hulihin! ang sabi n~g isang voces.

 ¡Jesus! at ¿sino ang huhuli?

Sino ma'y walang humahandog na sumisid sa calaliman. Ang tubig ay
malalim.

 ¡Dapat na itali natin siya sa ating bangca at saca caladcarin n~g
boong pagdiriwang! ani Sinang. ¡Dapat bang canin ang m~ga isdang
talagang cacanin natin!

 ¡Hindi pa aco nacacakita hangga n~gayon n~g isang buayang buhay! ang
ibinulong ni Maria Clara.

Nagtindig ang piloto, cumuha n~g isang mahabang lubit at malicsing
pumanhic sa pinacabatalan n~g baclad. Ipinagcaloob ni Leong ang piloto'y
siyang humalili sa canyang kinalalagyan.

Lumucso ang piloto sa loob n~g pabahay n~g baclad, sa guitna n~g
pagtataca at baga man nan~gagsisigawan ang lahat.

 ¡Dalhin po ninyo ang sundang na ito! ang sigaw ni Crisostomo, at sa
canya'y iniaabot ang binunot na isang malapad na sundang na gawa sa
Toleod.

Datapuwa't napaiimbulog na ang libolibong patac, at naghilom na ang
tubig n~g boong talinghaga.

 ¡Jesus, Maria y Jose! ang sigawan n~g m~ga babae. ¡Magcacasacuna
tayo! ¡Jesus, Maria y Jose!

 Huwag cayong mabahala, m~ga guinoong babae, ang sa canila'y sinabi
n~g matandang bangkero, cung sa lalawiga'y may isang macagagawa n~g
ganyang bagay, iya'y "siya."

 ¿Ano ang pan~galan n~g binatang iyan? ang itinanong nila.

 Tinatawag namin siyang si "Piloto": sa m~ga pilotong nakilala co'y
siya ang magaling sa lahat; ang casam-an lamang ay hindi niya
kinaguiguiliwan ang hanap-buhay na iyan.

Ang tubig ay gumagalaw, umaalimpuyo ang tubig: tila mandin may nagbubuno
sa ilalim; umuuga ang baclad. Hindi umiimic ang lahat, pinipiguil ang
paghin~ga. Pinipisil ni Ibarra n~g nan~gan~gatal niyang camay ang
puluhan n~g matalas na sundang.

Tila mandin ang pagbubuno'y natapos na. Sumun~gaw sa ibabaw n~g tubig
ang ulo n~g binata, na binati n~g masayang sigawan: punong-puno n~g m~ga
luha ang m~ga mata n~g m~ga babae.

Umakyat ang piloto na hawak ang dulo n~g lubid, at n~g na sa batalan
na'y saca hinila ang lubid na iyon.

Lumitaw ang buaya: nacatali ang lubid n~g lambal na pahilis sa liig at
sa dacong buntot. Malaking buaya iyon, na gaya na n~ga n~g ibinalita na
ni Leon may m~ga pinta, at sa ibabaw n~g canyang licod ay may sumisibol
n~g lumot, na sa m~ga buaya'y siyang pinacauban cung baga sa tao.
Umaatun~gal na parang vaca, hinahagkis n~g canyang buntot ang m~ga
dinding n~g baclad, cumacapit doon, at in~ginanan~gan~ga ang canyang
maitim at cagulatgulat na bun~gan~ga na ano pa't ipinakikita ang canyang
mahahabang m~ga pan~gil.

Nag-iisa ang piloto sa paghila sa buaya sa itaas: walang nacacagunitang
sa canya'y tumulong.

Nang wala na sa tubig at n~g mailagay na sa ibabaw n~g batalan,
tinapacan n~g piloto ang buaya n~g canyang paa; tinicom n~g canyang
malacas na camay ang pagcalalaking m~ga pan~ga, at binantang talian ang
n~guso n~g matibay na gapos. Tinicman n~g buaya ang huling pagpipiglas,
ibinalantoc ang catawa't saca ipinalo sa batalan ang malacas niyang
buntot, at pagcacawala'y sumibat at nilucso ang dagatan, sa dacong labas
n~g baclad, na ano pa't nacaladcad ang sa canya'y nagpapasuco. Walang
salang mapapatay ang piloto; isang sigaw n~g panghihilacbot ang tumacas
sa lahat n~g m~ga dibdib.

Matuling tulad sa lintic ay biglang nahulog sa tubig ang isang catawan;
bahagya na sila nagcapanahong makitang si Ibarra iyon. Hindi hinimatay
si Maria Clara, sa pagca't hindi pa natututo ang m~ga filipinang
maghimatay.

Nakita nilang namula ang m~ga alon, nadampol n~g dugo ang tubig. Lumucso
sa malalim na tubigang binatang man~gin~gisda na hawac ang canyang
guloc, sumunod sa canya ang canyang ama; datapuwa't bago pa lamang
nacasisisid sila'y siyang paglutang naman ni Crisostomo at n~g piloto na
capuwa nacacapit sa bangcay n~g buaya. Ang boong tiyang maputi nito'y
baac at nacapaco sa lalamunan ang sundang.

Hindi maisaysay ang catowaan: libolibong camay ang sa canila'y umabot
upang iahon sila sa tubig. Nahihibang halos ang matatandang babae at
sila'y nan~gagtatawanan at nan~gagdarasal. Nalimutan ni Andeng na
macaatlo n~g sumulac ang canyang sinigang: nabubo ang lahat n~g sabaw at
namatay ang apoy. Si Maria Clara lamang ang hindi macapagsalita.

Hindi naano si Ibarra; nagcaroon n~g bahagyang galos sa bisig ang
piloto.

 ¡Cayo ang pinagcacautan~gan co n~g aking buhay! ang sabi n~g piloto
cay Ibarrang nagbabalot n~g m~ga mantang lana at m~ga "tapiz".

Ang anyo n~g voces n~g piloto'y tila mandin may pighati.

 Totoong masulong po cayo sa pan~ganib, ang sa canya'y isinagot ni
Ibarra; uli-uli huwag po ninyong tutucsuhin ang Dios.

 ¡Cung di ca sana nacabalic!...ang ibinulong ni Maria Clarang namumutla
at nan~gan~gatal pa.

 ¡Cung di sana aco nacabalic at icaw ay sumunod sa akin, ang isinagot
n~g binata, na canyang ipinagpatuloy ang caisipan, sa ilalim n~g
dagata'y "mapapasama aco disin sa aking familia!"

Hindi nalilimutan ni Ibarrang doon humihimlay ang m~ga but-o n~g canyang
ama.

Aayaw n~g pumaroon ang matatandang babae sa cabilang baclad, ibig na
nilang umuwi, at ang canilang minamatuwid ay nagpasimula raw n~g masama
ang araw, at baca may mangyaring maraming sacuna.

 ¡At ang lahat n~g iya'y dahil, sa hindi tayo nagsimba muna! ang
ibinubuntong hinin~ga n~g isang matandang babae.

 Datapuwa't ¿ano po bang sacuna ang nangyari sa atin, m~ga guinoong
babae? ang tanong ni Ibarra. ¡Ang buaya ang siya lamang kinulang
palad!

 At ang bagay na ito'y nagpapatotoo, ang iniwacas n~g naguing
seminarista, na sa boong canyang macasalanang buhay hindi nagsimba
cailan man ang sawing palad na buayang ito. Cailan ma'y hindi co
makitang siya'y nacasama n~g lubhang maraming m~ga buayang malimit na
pasasimbahan.

Nagsiparoon n~ga ang m~ga bangca sa cabilang baclad, at kinailan~gang
muling maghanda si Andeng n~g ibang sabaw na pagsisigan~gan.

Umaaraw na; humihihip ang amihan: napupucaw at namamasag ang m~ga alon
sa paliguid n~g buaya, at nagtatayo n~g "n~ga bundoc n~g bula, na doo'y
cumikintab n~g boong casaganaan sa m~ga culay ang liwanag n~g araw",
ayon sa saysay n~g poetang si P.A. Paterno.

Muling tumunog ang musica: tumutugtog si Iday n~g arpa, at ang m~ga
lalaki nama'y m~ga acordeon at m~ga guitarra, na humiguit cumulang ang
"afinacion;" datapuwa't si Albino ang magaling tumugtog sa lahat, sa
pagca't tunay na kinacamot ang guitarra, nagcuculang sa "tono" at
mayatmaya'y sumisinsay sa compas, at caguinsaguisa'y nacalilimot, caya't
lumilipat sa sonatang ibang iba sa dating tinutugtog.

Pinaroonan ang cabilang baclad na may malaking pag-aalinlan~gan; marami
ang umaasang naroroon doon ang babaeng buayang asawa n~g napatay,
n~guni't mapagbiro ang "Naturaleza", caya't laguing puno n~g isda ang
saloc cailanis ma't ililitaw.

Nag-uutos si tia Isabel:

¡Mabuting isigang ang "ayun~gin"; pabayaan ninyo ang "biya" at n~g
magawang "escabeche", ipasa ninyo ang "dalag" at ang "buwan-buwan":
mahaba ang buhay n~g dalag. Ilagay ninyo sila sa lambat at n~g manatili
sila sa tubig. ¡Ilagay ninyo ang m~ga "sugpo" sa cawali! Ucol na iihaw
ang "banac" na may camatis sa tiyan, at nacabalot sa dahon n~g saguing.

Pabayaan ninyo ang iba at n~g maguing pain. Hindi magaling na pabayaang
ang walang calamanlaman ang baclad, ang idinugtong.

N~g magcagayo'y nan~gag-acala silang lumunsad sa pampang, sa gubat na
iyon n~g matatandang cahoy na pag-aari ni Ibarra. Doo'y sa lilim at sa
tabi n~g malinaw na batis ay manananghalian sila sa guitna n~g m~ga
bulaclac o sa ilalim n~g itatayo agad-agad na m~ga palapala.

Umaalin~gawn~gaw sa alang-alang ang musica; napaimbulog n~g boong
casayahan ang usoc n~g m~ga calang ang anyo'y manipis na ipoipo: umaawit
ang tubig sa loob n~g mainit na palayoc; marahil ay m~ga salitang
pang-aliw sa m~ga isdang patay, marahil ay libac at cutya:
nagpapapihitpihit ang bangcay n~g buaya, cung minsa'y biglang
ipinakikita ang maputi at wacwac na tiyan, cung minsan nama'y biglang
ipinakikita ang may pinta at namemerdeng licod, n~guni't hindi
nagugulumihanan ang taong minamahal n~g Naturaleza, sa gayong caraming
pagpatay na cusa sa m~ga capatid, ayon sa sasabihin marahil n~g m~ga
"bramin" o n~g m~ga "vegetariano."


TALABABA:

 Maningning batong azul ang culay.




=XXIV.=

=SA GUBAT=


Maaga, maagang maaga n~g magmisa si pari Salvi, at sa ilang sandali'y
canyang nilinis ang may labingdalawang calolowang marurumi, at ang
ganitong gawa'y hindi niya nauugalian.

Tila mandin nawal-an n~g ganang cumain ang carapatdapat na cura, dahil
sa pagcabasa n~g ilang sulat na dumating na may m~ga "sello" at mabuti
ang pagcacalagay n~g "lacre;" sa pagca't pinabayaang lubos na lumamig
ang "chocolate."

May sakit ang pari, ang sinasabi n~g "cocinero," samantalang naghahanda
n~g ibang "taza" n~g chocolate; mahaba n~g araw na hindi cumacain, sa
anim na pinggang inihahayin co sa canya sa "mesa," walang dalawang
pinggan ang canyang sinasalang.

 Dahil sa hindi siya nacacatulog n~g mahusay, ang sagot n~g alilang
lalaki; siya'y binaban~gun~got mula n~g magbago n~g tinutulugan.
Nalalao'y lalong nanglalalim ang canyang m~ga mata, at totoong
naninilaw.

Tunay n~ga namang nacahahabag tingnan si pari Salvi. Hindi man lamang
sinalang ang pan~galawang taza n~g chocolate, hindi tinicman man lamang
ang m~ga hojaldeng Cebu; nagpaparoo't parito sa maluang na salas at
kinucuyumos n~g canyang mabut-ong m~ga camay ang isang sulat na
manacanacang binabasa. Hinin~gi, sa cawacasan, ang canyang "coche",
nag-ayos at saca nag-utos na siya'y ihatid sa gubat na kinalalagyan n~g
nacapamamanglaw na cahoy at sa malapit doo'y nan~gagcacatuwa n~g
paglalakbay sa caparan~gan.

Pinaalis ni pari Salvi ang "coche", pagdating sa lugar na iyon, at
pumasoc siyang nag-iisa sa gubat.

Isang mapanglaw na landas na bahagya na nabucsan sa casucalan ang
pinagdaraanang patun~go sa isang batis, na ang tubig na umaagos doo'y
galing sa ilang bucal n~g malacucong tubig, tulad sa m~ga na sa
taguiliran n~g Makiling. M~ga bulaclac na cusang sumisibol na ang marami
sa canila'y hindi pa napapan~galanan, ang siyang pamuti n~g m~ga
pangpang n~g batis na iyon; n~guni't marahil ay kilala na n~g m~ga
doradong maliliit na hayop, n~g m~ga paroparong sarisari ang lalaki, at
may m~ga culay na azul at guinto, mapuputi at maiitim, sal-it sal-it na
culay maniningning, makikintab, may m~ga taglay na m~ga rubi at m~ga
esmeralda sa canilang m~ga pacpac, at n~g m~ga libolibong m~ga tutubing
cumikinang n~g tulad sa metal, at wari nasasabugan n~g totoong mataas na
guinto. Ang tunog n~g pagaspas n~g m~ga maliliit na m~ga hayop na ito,
ang irit n~g yayay na nag-iin~gay sa araw at gabi, ang huni n~g ibon, o
ang lagapak n~g bulok na san~ga n~g cahoy na nahuhulog at
nagcacasabitsabit sa lahat n~g lugar ang siyang tan~ging sumisira n~g
catahimican n~g talinghagang lugar na iyon.

Malaonlaon din siyang nagpalacadlacad sa casucalan n~g m~ga gumagapang
na damo, na canyang pinan~gin~gilagan ang m~ga dawag na cumacapit sa
canyang habitong guingon na tila mandin ibig siyang piguilin, at
pinatitisodtisod maya't maya ang m~ga para ninyong di bihasang maglacad
n~g m~ga ugat n~g m~ga cahoy na lumalabas sa lupa. Bigla siyang
tumiguil: masasayang m~ga halakhakan at m~ga sariwang voces ang dumating
sa canyang m~ga tain~ga, at nanggagaling ang m~ga voces at ang m~ga
halakhakan sa batis, at nalalao'y lalong nalalapit.

 Titingnan co cung aco'y macacasumpong n~g isang pugad, ang sinasabi
n~g isang maganda at matimyas na voces na nakikilala n~g cura; ibig co
siya makita na hindi "niya" aco nakikita, ibig co siyang sundan sa lahat
n~g daco.

Nagtago si pari Salvi sa licod n~g malaking puno n~g isang cahoy at saca
nakinig.

 ¿Sa macatuwid ay ibig mong gawin sa canya ang sa iyo'y guinagawa n~g
cura, na binabantayan ca saan ca man pumaroon? ang itinugon n~g isang
masayang voces. ¡Mag-in~gat ca, sa pagca't nacayayayat at
nacapagpapalalim n~g m~ga mata ang panibugho!

 Hindi, hindi panibugho; cung di pagcaibig lamang na macaalam n~g di co
talos! ang isinasagot n~g mataguinting na voces, samantalang, inuulit
n~g masaya:

 ¡Siya n~ga, panibugho, panibugho! at humahalakhak n~g tawa.

 Cung aco'y naninibugho, hindi aco ang hindi pakikita; ang hindi co
ipakikita'y siya, n~g hindi siya mamasdan nino man.

 N~guni't icaw may hindi mo siya makikita, at iya'y hindi magaling. Ang
lalong magaling, cung macacasumpong tayo n~g pugad, ay ating "iregalo"
sa cura, at sa gayo'y canyang mababantayan tayo, na hindi
magcacailan~gang siya'y makita, ¿anong acala mo?

 Hindi aco naniniwala sa m~ga pugad n~g m~ga tagac ang sagot n~g isang
voces; n~guni't cailan ma't aco'y manibugho matututo acong magbantay na
hindi aco makikita.

 At ¿paano? ¿at paano? ¿Bakit, gaya ba n~g isang Sor Escucha?

Nacapagpahakhak n~g masaya ang gayong alaala sa pagcacolegiala.

 ¡Nalalaman mo na cung paano ang pagdaya cay Sor Escucha!

Nakita ni pari Salvi, mula sa canyang pinagtataguan si Maria Clara, si
Victoria si Sinang na naglilibot sa ilog. Lumalacad ang tatlong ang
tin~gin ay sa salamin n~g tubig at nan~gaghahanap n~g talinghagang pugad
n~g tagac: Basa sila hangang sa tuhod, na ano pa't nahihiwatigan sa m~ga
malalapad na cunot n~g canilang m~ga sayang pangpaligo ang calugodlugod
na hubog n~g canilang m~ga binti. Nacalugay ang canilang buhoc at hubad
ang canilang m~ga bisig, at natatacpan ang catawan n~g isang barong may
malalapad na guhit at masasayang m~ga culay. Samantalang naghahanap sila
n~g isang bagay na hindi mangyayaring masumpun~gan ay namumuti tuloy
sila n~g m~ga bulaclac at nan~gun~guha n~g m~ga gulay sa pampang.

Pinanonood n~g fraileng Acteon na namumutla at hindi cumikilos ang
mahinhing Dianang iyon; ang m~ga mata niyang numiningning sa madilim na
hungcag na kinalalagyan ay hindi nan~gapapagal n~g pagtataca sa m~ga
mapuputi at parang linalic na m~ga bisig, yaong magandang liig hanggang
pa pasimula n~g dibdib; ang maliliit at culay rosang m~ga paang
nan~gaglalaro sa tubig, pawang pumupucaw sa abang cataohan niya n~g
cacaibang m~ga damdamin at nagpapapanaguinip n~g m~ga bagong caisipan sa
nilalagnat niyang budhi.

Sa licod n~g isang pag-lico sa ilat, sa guitna n~g masucal na cawayanan;
nan~gawala ang m~ga matitimyas na m~ga dalagang iyon, at hindi na
marin~gig ang canilang malulupit na m~ga parungguit. Haling,
nanglulupaypay, pigta n~g pawis umalis si pari Salvi sa canyang
pinagtataguan, at nagpalin~gaplin~gap sa canyang paliguidliguid, na ang
m~ga mata'y hibang. Humintong hindi cumikilos, nagaalinlan~gan;
humakbang n~g ilan at anaki'y ibig sumunod sa m~ga dalaga, n~guni't
nagbalic at naglacad sa pampang at ang ibang m~ga casama n~g m~ga
dalagang iyon ang siyang hinanap.

Nakita niya sa malayo-layo roon, sa guitna n~g batis, ang isang wari'y
paliguang magaling ang pagcacabacod, at ang pinacabubong ay isang
malagong cawayan; may nanggagaling doong masasayang m~ga voces n~g
babae. Napapamutihan ang paliguang iyon n~g dahon n~g m~ga niyog, m~ga
bulaclac at m~ga bandera. Nacatanaw naman siya sa daco pa roon n~g isang
tulay na cawayan at sa dacong malayo'y m~ga lalaking nan~galiligo,
samantalang nan~gagcacagulo ang caramihang m~ga alilang lalaki at m~ga
alilang babae sa palibot n~g m~ga calang biglaan ang pagcacagawa at
nan~gagsusumakit n~g paghihimulmol sa m~ga inahing manoc, nan~gaghuhugas
n~g bigas, nag-iihaw n~g "lechon" at iba pa. At doon sa cabilang ibayo,
sa isang calinisang canilang hinawan, sa loob n~g lilim n~g isang
palapalang canilang bagong itinayong ang m~ga haligui'y cahoy at ang
bubong ay "lona" na" ang isang bahagui at ang isang bahagui'y m~ga dahon
n~g malalaking cahoy, nan~gagcacatipon ang maraming m~ga lalaki't m~ga
babae. Doo'y naroroon ang alferez, ang coadjutor, ang gobernadorcillo,
ang teniente mayor, ang maestro sa escuela at ang maraming m~ga capitan
at tenienteng "pasado", pati ni capitang Basiliong ama ni Sinang, na
dating caaway n~g nasirang si Don Rafael sa malaon n~g pinag-uusapan. Sa
canya'y sinabi ni Ibarra: "Pinag-uusapan natin ang isang catuwiran, at
hindi mag-caaway ang cahulugan n~g pag-uusapin. At napahinuhod n~g boong
galac n~g loob ang balitang mananalumpati n~g m~ga "conservador" sa
anyaya ni Ibarra, at tuloy nagpadala n~g tatlong payo at saca ipinanalim
sa capangyarihan n~g binata ang paglilingcod n~g canyang m~ga alila.

Sinalubong ang cura n~g boong galac at pagpipitagan n~g lahat, pati n~g
alferez.

 ¿N~guni't saan po nanggaling ang cagalanggalang na camahalan po
ninyo? ang itinanong sa canya n~g alferez, n~g makita nito ang canyang
mukhang puno n~g galos, at ang canyang habito'y puspos n~g m~ga dahon at
n~g m~ga tuyong san~ga ¿Naparapa po ba ang cagalanggalang na camahalan
ninyo?

 ¡Hindi! ¡naligaw aco! ang isinagot ni pari Salvi, at ibinaba ang
canyang m~ga mata upang siyasatin ang canyang pananamit.

Nan~gagbubucas n~g m~ga botella n~g limonada, nan~gagbibiyac n~g m~ga
niyog na mura at n~g ang m~ga natatapos n~g paliligo'y macainom n~g
canyang malamig na tubig at n~g macacain n~g canyang malambot na lamang
higuit ang caputian sa gatas; at bucod sa roo'y pinag-aalayan pa ang
m~ga dalaga n~g isang cuintas na sampaga, na nasasal-itan n~g m~ga rosa
at ilang-ilang, na siyang nagbibigay ban~go sa nacalugay na buhoc.
Sila'y nauupo o humihilig sa m~ga duyang nacabitin sa m~ga san~ga n~g
m~ga cahoy, o nan~gaglilibang sa paglalaro sa paliguid n~g isang batong
malapad, na may nacalagay sa ibabaw nitong m~ga baraja, m~ga tablero,
maliliit na m~ga libro, m~ga sigay at m~ga batong maliliit.

Ipinakita nila sa cura ang buaya, datapuwa't tila mandin nalilibang ang
isip sa ibang bagay, at caya lamang pinansin ang sinalita sa canya'y n~g
sa canya'y sabihing si Ibarra ang may gawa n~g gayong calaking sugat.
N~guni't hindi mangyaring makita ang bantog at hindi napagkikilalang
piloto; bago dumating ang alferez ay siya'y wala na.

Sa cawacasa'y lumabas si Maria Clara sa paliguan, casama ang canyang
m~ga caibigang babae, sariwang tulad sa isang rosa sa unang umagang
pamumucadcad na numiningning ang hamog na ang cawan~gis ay kislap n~g
diamante sa caayaayang ulbos n~g bulaclac. Inihandog niya ang unang
n~giti cay Crisostomo, at naucol ang unang pagdidilim n~g canyang noo
cay pari Salvi. Nahiwatigan nito, n~guni't hindi nagbuntunghinin~ga.

Dumating ang oras n~g pagcain. Nan~gagsiupo sa mesang pinan~gun~guluhan
ni Ibarra, ang cura, ang coadjator, ang alferez, ang gobernadorcillo at
ilan pang m~ga capitan, sampo n~g teniente mayor. Hindi ipinahintulot
n~g m~ga inang cumain ang sinomang lalaki sa mesa n~g m~ga dalaga.

 Hindi ca na n~gayon, Albino, macapag panucala n~g m~ga butas, pa na
gaya n~g sa m~ga bangca, ani Leon sa nagseminarista.

 ¿Ano? ¿ano iyon? ang tanun~gan n~g m~ga matatandang babae.

 Na ang m~ga bangca, m~ga guinoong babae, ay pawang m~ga buong-buo na
tulad sa pinggang ito; ang ipinaliwanag ni Leon.

 ¡Jesus, saramullo! ang sigaw ni tia Isabel na n~gumin~giti.

May nababatid na po ba cayong ano man, guinoong alferez, tungkol sa
tampalasang nagpahirap sa catawan ni pari Damaso? ang tanong sa alferez
ni pari Salvi, sa horas na iyon n~g pagcain.

 ¿Sino po bang tampalasan iyon, padre cura? ang tanong n~g alferez, na
tinitingnan ang fraile, na guinagawang pinacasalamin sa mata ang vaso
n~g alac na canyang iniinom.

 ¡Aba, at sino pa po ba? ¡Yaong tampalasang camacalawa n~g hapon ay
bumuntal cay pari Damaso sa daan!

 ¿Bumuntal cay pari Damaso? ang tanun~gan n~g ilang voces.

Wari'y n~gumiti ang coadjutor.

 ¡Tunay po, caya't nararatay n~gayon si pari Damaso! Sinasapantahang
ang gumawa n~g gayo'y si Elias ding sa inyo'y naglublob sa pusaw,
guinoong alferez.

Namula sa hiya o sa alac ang alferez.

 Ang boong isip co, ang ipinagpatuloy ni pari Salvi, na ang anyo'y
wari nanglilibac; ay nalalaman po ninyo ang nangyayari. Ang wica co'y
alferez n~g Guardia Civil....

Nagcagat-labi ang militar at ibinulong ang isang haling na pagtaliwacas.

Sa ganito'y siyang pagsipot n~g isang babaeng namumutla, payat, abang
aba ang pananamit; sino may walang nacakita n~g canyang pagdaing;
palibhasa'y lumalacad siyang walang imic at napacawalang in~gay ang
canyang paglacad, na cung naguing gabi sana'y marahil ipalagay na siya'y
isang "fantasma."

 ¡Pacanin ninyo ang cahabaghabag na babaeng iyan! ang sabihan n~g m~ga
matatanda: ¡uy, pumarito cayo!

N~guni't ipinagpatuloy n~g babae ang canyang paglacad, at siya'y lumapit
sa mesang kinalalagyan n~g cura; ito'y lumin~gon, at nakilala siya at
nalaglag sa canyang camay ang cuchillo.

 ¡Inyong pacanin ang babaeng ito! ang ipinag-utos ni Ibarra.

 ¡Madilim ang gabi at nan~gawawala ang m~ga batang lalaki! ang
ibinubulong n~g magpapalimos na babae.

N~guni't n~g makita ang alferez, na sa canya'y nagsasalita, naguitla ang
babae at nagtatacbo, at nawala sa guitna n~g cacahuyan.

 ¿Sino ang babaeng iyon? ang itinanong.

 Isang cahabaghabag na babaeng pinilit sirain ang isip sa cagugulat at
capapahirap! ang isinagot ni don Filipo; may apat na araw nang iya'y
ganyan.

 ¿Iyan baga ang isang nagn~gan~galang Sisa? ang tanong ni Ibarra n~g
boong pagmamalasakit.

 Ang babaeng iya'y dinakip n~g inyo pong m~ga sundalo, ang
ipinagpatuloy n~g sabing may capaitan n~g teniente mayor; siya'y
inilibot sa boong bayang batid, dahil sa hindi co maalamang m~ga bagay
n~g canyang m~ga anac na lalaki, na ... hindi nan~gagcaroon n~g
caliwanagan.

 ¿Bakit? ang itinanong n~g alferez na humarap sa cura: ¿iyan po baga
ang ina n~g inyong dalawang sacristan?

Sumang-ayon ang cura sa pamamag-itan n~g pagtan~go.

 ¡Na nan~gawalang hindi man lamang guinawa ang ano mang pagsisiyasat
tungcol sa canila! ang idinugtong ni Don Filipo n~g wari may poot, at
tinititigan ang gobernadorcillo na ibinaba ang m~ga mata.

 ¡Hanapin ninyo ang babaeng iyan ang ipinag-utos ni Crisostomo sa m~ga
alilang lalaki: Aking ipinan~gacong pagpapagalan co ang pag-uusisa cung
saan naroon ang canyang m~ga anac na lalaki.

 ¿Nan~gawala, ang wica ninyo? ang itinanong n~g alferez. ¿Nan~gawala
ang inyong m~ga sacristan, padre cura?

Inubos ininom n~g cura ang vaso n~g alac na na sa canyang harap, at saca
tuman~go, bilang sagot na oo.

 ¡Carambas, pari cura! anang alferez na casabay ang tawang libac, at
natutuwa, dahil sa siya'y nacacaganti, pagca nawawala ang ilang piso
lamang n~g cagalang-galang na camahalan po ninyo'y maagang maaga pa'y
inyong guiniguising ang aking sargento, upang hanapin ang inyong salapi;
n~guni't nawawala ang dalawang sacristan ninyo'y hindi po cayo
nagsasabi; at cayo po, guinoong capitan ... totoo n~gang cayo po'y....

At hindi tinapos ang canyang salita cung di ang guinawa'y nagtawa,
casabay n~g paglulubog n~g canyang cuchara sa mapulang laman n~g papaya.

Sumagot ang curang malaki ang hiya at natutulig.

 Nagcagayon aco't dahil sa aco ang nananagot n~g salapi....

 ¡Mabuting sagot, cagalanggalang na pastol n~g m~ga caluluwa! ang
salabat sa canya n~g alferez na namumualan n~g kinacain. ¡Mabuting
sagot, banal na lalaki!

Nag-acalang mamaguitna si Ibarra, n~guni't nagpilit si pari Salving
manag-uli sa dating catahimican n~g loob, at sumagot na caacbay ang
n~giting pilit:

 At ¿nalalaman po ba ninyo, guinoong alferez, cung ano ang sabihanan
tungcol sa pagcawala n~g m~ga batang iyan? ¿Hindi? ¡Cung gayo'y
ipagtanong po ninyo sa inyong m~ga sundalo!

 ¿At ano? ang sigaw n~g alferez na nawala ang towa.

 ¡Ang sabihana'y n~g gabing iyon mawala ang m~ga bata'y may m~ga
tumunog na ilang putoc n~g fusil!

 ¿Ilang putoc? ang inulit n~g alferez na canyang minamasdan ang m~ga
caharap.

Nan~gagsitan~go ang nan~garoroon, bilang pagpapatunay na may narin~gig
n~ga sila.

Nang magcagayo'y sumagot si pari Salvi n~g madalang na pananalita,
taglay ang malupit na paglibac.

 Sa nangyayari'y aking nakikitang bucod sa hindi cayo nacacahuli n~g
m~ga gumagawa n~g masama'y hindi po ninyo nalalaman ang m~ga guinagawa
n~g inyong m~ga capamahay, at gayon ma'y ibig po ninyong masoc na
tagapan~garal at magturo sa m~ga iba n~g canilang m~ga catungculan:
dapat po ninyong maalaman ang casabihang; lalong nacacaalam ang ulol sa
canyang sariling bahay....

 ¡M~ga guinoo! ang isinalabat ni Crisostomo n~g canyang makitang
namumutla na ang alferez; tungcol n~ga sa bagay na ito'y ibig cong
maalaman cung ano ang inyong pasiya sa isang aking panucala. Inaacala
cong ipagcatiwala ang pag-aalaga sa babaeng diyang sira ang isip sa
isang mabuting manggagamot at samantala'y hahanapin co ang canyang m~ga
anac, sa pamamag-itan n~g tulong at m~ga hatol ninyong dalawa.

Ang pagbabalic n~g m~ga alilang nan~gagsabing hindi nila nasumpun~gan
ang sira ang isip na babae ang siyang nacalubos n~g pagcapayapa sa
dalawang nagcacagalit, at canilang dinala ang salitaan sa ibang bagay.

Nan~gagbahabahagui sa ilang pulutong ang m~ga matanda't m~ga bata n~g
matapos ang pagcain at samantalang sila'y binibigyan n~g cha at cafe.
Cumuha ang iba n~g m~ga "tablero" at ang iba nama'y nan~gagsicuha n~g
"baraja," n~guni't lalong minagaling n~g m~ga dalaga ang man~gatanong sa
"Rueda de la Fortuna" (gulong n~g capalaran), sa pagcaibig nilang
maalaman ang sa canila'y mangyayari sa panahong hinaharap.

 ¡Hali cayo, guinoong Ibarra. ang sigaw naman ni capitang Basilio, na
lan~go na n~g caunti. May usapin tayong labing limang taong taon na
n~gayon ang itinatagal, at walang hucom sa Audienciang sucat macahatol:
¿mangyayari bang tingnan natin cung ating mabibigyang hangga sa
"tablero"?

 ¡N~gayon din po, at sumasang-ayon aco n~g boong catowaan! ¡Hintayin
po ninyo acong saglit, sa pagca't nagpapaalam ang alferez!

Nang maalaman nila ang gayong paglalaro, nan~gagcapisan ang lahat n~g
matatandang lalaking marunong n~g "ajedrez" sa paliguid n~g "tablero";
mahalaga ang larong iyon, caya't nacaakit pati sa m~ga hindi nacacaalam.
Hinarap n~g m~ga matatandang babae, gayon man, ang cura, upang
makipagsalitaan sa canya tungcol sa m~ga bagay na nauucol sa religion;
datapuwa't hindi marahil minamagaling ni fray Salvi ang lugar na
kinalalagyan at ang capanahunang iyon, caya n~ga't pawang m~ga malalabo
ang caniyang m~ga isinasagot at mapapanglaw at may galit na halo, at ang
canyang m~ga matang hindi tumitin~gin man lamang sa canyang m~ga
kinacausap ay nagpapalin~gaplin~gap sa magcabicabila.

Nagpasimula ang laro n~g boong cacadakilaan.

 Cung magtabla ang laro, papagtatablahin naman natin ang ating
usapin ang sabi ni Ibarra.

Nang na sa calaghatian na ang laro, tumanggap si Ibarra n~g isang
telegrama na nagpaningning n~g canyang m~ga mata at nacapagbigay sa
canya n~g pamumutla. Itinago niya sa canyang "cartera" ang telegrama, na
hindi binucsan, at canyang sinulyap ang pulutong n~g m~ga cabataang
nagpapatuloy n~g pagtatanong cay Capalaran, sa guitna n~g m~ga tawanan
at m~ga sigawan.

 "¡Jaque" sa "Hari!" anang binata.

Napilitang itago ni capitang Basilio ang "Hari" sa licod n~g "Reina."

 ¡"Jaque" sa "Reina"! ang muling sinabi ni Ibarra, na pinagbabalaan
n~g canyang "Torre" ang "Reina," na ipinagsasanggalang n~g isang "Peon."

Sa pagca't hindi matacpan ni capitang Basilio ang "Reina" at hindi naman
niya maiurong ito, dahil sa "Haring na sa sa licod", humin~gi siya n~g
panahon upang siya'y macapa-isip.

 ¡Sumasang-ayon po aco n~g boong tuwa! ang sagot ni Ibarra; mayroon
pa namang sasabihin aco n~gayon din sa ilang lalaki sa pulutong na iyon.

At nagtindig siya, pagcapagcaloob sa canyang calaban n~g icaapat na
bahagui n~g isang oras upang mag-isip.

Tan~gan ni Iday ang mabilog na cartong kinasusulatan n~g apat na po't
walong tanong, at si Albino ang may tan~gan n~g libro n~g m~ga sagot.

 ¡Casinun~galin~gan! ¡hindi totoo! ¡casinungalin~gan! ang isinisigaw
ni Sinang na halos umiiyac.

 ¿Ano ba ang nangyayari sa iyo? ang sa canya'y tanong ni Maria Clara.

 Tingnan mo, aking itinanong: "¿Cailan baga aco magcacabait?" binitiwan
co ang m~ga "dado", at ang guinawa niyang curang iyang bantilaw ay
binasa sa libro ang ganito: "¡Pagca nagcabuhoc ang palaca!" ¿Ito ba'y
mabuti?

At saca n~giniwian ni Sinang ang naguing seminarista, na hindi
tumitiguil n~g pagtatawa.

N~guni't ¿Sino ba ang may utos sa iyong magtanong ca n~g gayon? ang
sinabi sa canya n~g pinsan niyang si Victoria ¡Sucat na ang magtanong
n~g gayon upang marapat sa gayong m~ga sagot!

 ¡Tumanong po cayo! ang sinabi nila cay Ibarra, casabay n~g
paghahandog sa canya n~g "rueda" Pinagcayarian naming cung sino ang
magcamit n~g lalong magaling na sagot ay tatangap sa m~ga iba n~g isang
handog. Nacatanong na caming lahat.

 ¿At Sino ang nagcamit n~g lalong magaling na sagot?

 ¡Si Maria Clara! ¡si Maria Clara! ang isinagot ni Sinang. Ibiguin
man niya't hindi'y siya'y pinatanong namin: "¿Tapat baga't hindi
magmamaliw ang canyang pagliyag?" at ang libro'y sumagot....

N~guni't tinacpan ni Maria Clarang namumulang mainam ang bibig ni
Sinang, at hindi itinulot na maipatuloy ang sinasabi.

 ¡Cung gayo'y ibigay ninyo sa akin ang "rueda"! ani Crisostomong
n~gumin~giti.

Tumanong: "¿Lalabas ba n~g magaling ang casalucuyan conglinalayon?"

 ¡Napacapan~git naman n~g tanong na iyan! ang sigaw ni Sinang.

Iniabsang ni Ibarra ang m~ga "dado" at alinsunod sa canyang "numero" ay
hinanap ang mukha at ang talata n~g na sa libro.

 "¡Ang m~ga panaguinip ay pawang m~ga panaguinip n~ga!" ang binasa ni
Albino.

Kinuha ni Ibarra ang telegrama at nan~gan~gatal na binucsan.

 ¡N~gayo'y nagsinun~galing ang libro ninyo! ang isinigaw na puspos n~g
tuwa. Basahin ninyo:

"Sinang-ayunan ang panucalang escuela, hinatulang cayo ang nanalo sa
usapin."

 ¿Ano ang cahulugan nito? ang itinanong nila sa canya.

 ¿Hindi ba ang sabi ninyo'y bibigyan n~g pabuya (regalo) ang magtamo
n~g lalong mabuting sagot? ang itinanong niya, na nan~gan~gatal ang
voces sa laki n~g canyang tuwa, samantalang hinahati n~g boong in~gat
ang papel.

 ¡Siya n~ga! ¡siya n~ga!

 Cung gayo'y narito ang aking pabuya, ang sinabi, at ibinigay cay
Maria Clara ang calahati; magtatayo aco sa bayan n~g isang paaralang
ucol sa m~ga batang lalaki't babae; ang paaralang ito'y siyang aking
pabuya.

 At ¿anong cahulugan niyang calahati n~g papel?

 ¡Ito'y ihahandog co naman sa nagcaroon n~g lalong masama sa m~ga
sagot!

 ¡Cung gayo'y aco! ¡sa akin marapat ibigay! ang sigaw ni Sinang.

Ibinigay sa canya ni Ibarra ang papel at matuling lumayo.

 ¿At ano ang cahulugan nito?

Datapowa't malayo na ang mapalad na binata, at nagbalic na muli siya sa
pakikilaro n~g "ajedrez."

Lumapit si Fr. Salvi na wari'y nag-wawalang ano man sa masayang lupon
n~g m~ga cabataan. Pinapahid ni Maria Clara ang isang luha sa catuwaan.

Huminto n~g magcagayon ang tawanan at napipi ang salitaan. Tumitin~gin
ang cura sa m~ga bagongtao't dalaga, na di niya matutuhan cung ano ang
sasabihin; hinihintay naman nilang magsalita ang cura at hindi sila
umiimic.

 ¿Ano ito? ang sa cawacasa'y naitanong n~g cura, at kinuha ang libro
at canyang binubuclatbuclat.

 ¿Ang "Rueda de la Fortuna", isang librong liban~gan, ang sagot ni
Leon.

 ¿Hindi ba ninyo nalalamang casalanan ang maniwala sa m~ga bagay na
ganito? ang winica, at saca pinunitpunit n~g boong galit ang m~ga dahon
n~g libro.

Nagpumiglas sa m~ga labi n~g lahat ang m~ga sigaw n~g pagtataca at sama
n~g loob.

 ¡Lalong malaking casalanan ang gawin ang maibigan sa bagay na hindi
canya't laban sa calooban n~g tunay na may ari! ang itinutol ni
Albinong nagtindig. Amang cura, nacaw ang tawag sa ganyang gawa at
ito'y bawal n~g Dios at n~g m~ga tao.

Pinapagdaop ni Maria Clara ang m~ga camay, at tinitigang tumatan~gis ang
m~ga wacas n~g librong iyong hindi pa nalalaong nag-alay sa canya n~g
lubhang malaking ligaya.

Hindi sumagot cay Albino si fray Salvi, laban sa inaasahan n~g m~ga
nanonood; natira siya sa panonood cung paano ang linipadlipad n~g m~ga
pinagpunitpunit na m~ga dahon n~g libro, na ang iba'y ipinawid n~g
han~gin sa gubat at ang iba nama'y sa tubig; pagcatapos ay lumayong
guiguirayguiray at nacapatong ang dalawang camay sa ulo. Humintong
sandali at nakipag-usap cay Ibarra na naghatid sa canya sa isa sa m~ga
cocheng nahahandang pangdala o panghatid sa m~ga panauhin.

 ¡Mabuti at lumayas ang pang-aboy-galac na iyan, ang ibinulong ni
Sinang.!May pagmumukhang wari'y sinasabing: "Huwag cang tatawa't
nalalaman co ang iyong m~ga casalanan."

Sa malaking catuwaan ni Ibarra, sa pagcapagbigay niya sa canyang
maguiguing asawang si Maria Clara n~g canyang pabuya, nagpasimula siya
n~g paglalarong hindi na iniisip ang guinagawa, at hindi na nag-aabala
n~g pagbabalacbalac n~g pagwawari n~g boong pag-iin~gat n~g calagayan
n~g m~ga "pieza."

Dahil sa ganito'y ang nangyari, baga man si capitang Basilio'y bahagya
n~g nacapagsasangalang, ang laro'y nagcapantay, salamat sa maraming
pagcacamaling sa huli'y guinawa n~g binata.

¡Papagtablahin natin! ¡papagtablahin natin! ang sabi ni capitang
Basiliong malaki ang tuwa.

 ¡Papagtablahin natin! ang inulit n~g binata, cahi't maguing ano man
ang inihatol n~g m~ga hucom sa ating usapin.

Nangagcamay ang dalawa na nan~gagpisilan n~g boong pagguiguiliwan.

Samantalang ipinagcacatuwa n~g m~ga caharap ang nangyaring ito na
nagbibigay wacas sa isang usaping totoong nagpapahirap na sa dalawang
magcalaban, ang biglang pagdating n~g apat na guardia civil at isang
sargento, na pawang sandatahan at nacalagay sa dulo n~g fusil ang
bayoneta, siyang sumira n~g casayahan at nagdulot n~g panghihilacbot sa
pulutong n~g m~ga babae.-

 ¡Huwag kikilos ang sino man! ang sigaw n~g sargento. ¡Papuputucan
ang cumilos!

Hindi inalintana ni Ibarra ang gayong pahayop na pagmamatapang, tumindig
siya at lumapit sa sargento.

 ¿Ano po ang inyong ibig? ang itinanong.

 Na n~gayon din ay ibigay sa amin ang isang may casalanang
nagn~gan~galang Elias, na sa inyo'y namimiloto caninang umaga, ang
isinagot na may anyong pagbabala.

 ¿Isang may casalanan?... ¿Ang piloto? ¿Cayo po'y nagcacamali
marahil! ang itinugon ni Ibarra.

 Hindi po; n~gayo'y isinumbong na naman ang Elias na iyang nagbuhat n~g
camay sa isang sacerdote....

 ¡Ah! ¿at iyan ba ang piloto?

 Iyan n~ga, ayon sa sabi sa amin; tumatanggap po cayo sa inyong m~ga
pagsasaya, guinoong Ibarra, n~g taong may masamang caasalan.

Tiningnan ni Ibarra ang sargento mula sa m~ga paa hanggang sa ulo at
sinagot siya n~g lubhang malaking pagpapawalang halaga:

 Hindi co cailan~gang aco'y magsulit sa inyo n~g aking m~ga guinagawa!
Tinatangggap namin n~g boong cagandahan n~g loob ang sino man sa aming
m~ga pagsasaya, at cayo man, cung cayo'y pumarito sana, inyo dising
nasunduan ang isang luclucan sa mesa, na gaya naman n~g inyong alferez
na capanayam namin ditong dalawang horas lamang ang calalampas.

At pagcawica nito'y tinalicuran siya.

Kinagat n~g sargento ang canyang m~ga bigote, at sa pagca't
napagdilidili niyang siya ang lalong mahina, ipinag utos na paghanapin
sa magcabicabila at sa m~ga cacahuyan ang piloto, na ang anyo nito'y
nacatitic sa capirasong papel na canyang dala. Ito ang sinabi ni Don
Filipo sa canya:

 Inyong talastasing naaangcap ang m~ga anyo't calagayang iyan sa siyam
n~g bawa't sampong dalisay na filipino; ¡baca po cayo'y magcamali!

Sa cawacasa'y bumalic ang m~ga sundalo, at canilang sinabing walang
nakita silang bangca o taong sino mang macapagbigay hinala; nagsabi n~g
pautal-utal ang sargento n~g ilang salita at saca umalis na tulad n~g
pagdating: asa guardia civil.

Untiunting nanag-uli ang katuwaan, umulan ang m~ga tanong at sumagana
ang m~ga salisalitaan tungcol sa nangyari.

 ¡Cung gayo'y iyan pala ang Elias na naghulog sa alferez sa isang
pusaw! ang sabi ni Leong nag-iisip-isip.

 ¿At paano ba ang nangyaring iyon, paano? ang tanong n~g ilang ibig
macatanto n~g lihim.

 Ang sabi'y nasalubong daw n~g alferez ang isang taong may pas-ang
cahoy na panggatong, n~g isang araw na umuulan n~g mainam n~g buwan n~g
Septiembre. Totoong maputic ang daan at sa tabi lamang may makipot na
landas na malalakaran n~g iisang tao. Ang guinawa raw n~g alferez ay
hindi piniguil ang cabayo na siyang dapat sana, cung di bagcos pinatulin
at sumigaw sa taong siya'y umudlot: tila mandin hindi ibig n~g taong
iyong bumalic sa pinanggalin~gan o aayaw na malubog sa pusaw, caya't
nagpatuloy n~g paglacad. Sa galit n~g alferez ay inacalang siya'y
ipatahac, n~guni't cumuha ang tao n~g caputol na cahoy at pinacapalopalo
ang ulo n~g hayop nang boong lakas, na ano pa't nabulagta ang cabayo't
napatapon sa pusaw ang alferez. Sinasabi ring ipinagpatuloy daw n~g
taong iyon ang paglacad n~g boong tiwasay, na hindi niya alumana ang
limang balang ipinahabol sa canya n~g alferez na nabulagan sa marubdob
na galit at sa lusac. Sa pagca't tunay na hindi kilala n~g alferez cung
sino ang taong iyon, hininalang marahil ay ang bantog na si Elias, na
galing sa lalawigang may ilang buwan pa lamang, na di alam cung
tagasaan, at napakilala sa m~ga guardia civil sa ilang bayan dahil sa
m~ga cawan~gis n~g gayon din m~ga cagagawan.

 ¿Cung gayo'y tulisan pala siya? ang itinanong ni Victoriang
kinikilig.

 Sa acala co'y hindi, sa pagca't minsan daw ay siya'y nakilaban sa m~ga
tulisan isang araw na canilang linolooban ang isang bahay.

 ¡Walang mukhang masamang tao! ang idinugtong ni Sinang.

 ¡Wala, totoo lamang mapanglaw ang canyang tin~gin: hindi co nakitang
siya'y n~gumiti man lamang sa boong umaga, ang sinabi ni Maria Clara.

Sa gayo'y nagdaan ang hapon at dumating ang horas n~g pag-owi sa bayan.

Nan~gagsialis sila sa gubat n~g iliniliwanag ang m~ga huling sinag n~g
naghihin~galong araw, at nagdaan silang hindi umiimic sa malapit sa
mahiwagang pinaglibin~gan n~g nuno ni Ibarra. Pagcatapos ay nanag-uli
ang masayang m~ga salitaang main~gay, puspos n~g canin~gasan, sa silong
n~g m~ga san~ga n~g cahoy na iyong hindi totoong sanay na macarinig n~g
gayong caraming m~ga voces. Tila mandin namamanglaw ang m~ga cahoy,
umuugoy ang m~ga gumagapang na m~ga damo at wari'y sinasabi: ¡Paalam
cabataan! ¡Paalam, panag-inip na isang araw!

At n~gayon, sa liwanag n~g mapupula at malalaking nin~gas n~g m~ga
sigsig; at sa tugtog n~g m~ga guitarra, bayaan natin silang lumacad na
patun~go sa bayan. Nagbabawas ang m~ga pulutong, namamatay ang m~ga
ilaw, napipipi ang guitarra, samantalang sila'y nalalapit sa tahanan n~g
m~ga tao. ¡Ilagay ninyo ang inyong "mascara", sa pagca't cayo'y
makikipanayam na naman sa inyong m~ga capatid!





=XXV.=

=SA BAHAY NG FILOSOFO=


Pagca umaga n~g kinabucasan, pagcatapos na madalaw ni Juan Crisostomo
Ibarra ang canyang m~ga lupa, siya'y tumun~go sa bahay ni matandang
Tasio.

Lubos na lubos ang catahimican sa halamanan, sa pagca't ang m~ga
lan~gay-lan~gayang nan~gagsasalimbayan sa palibot n~g balisbisa'y
bahagya na umiin~gay. Sumisibol ang malilit na damo sa lumang pader na
guinagapan~gan n~g cawan~gis n~g baguing na bumuborda sa m~ga bintana,
maliit na bahay na anaki'y siyang tahanan n~g catahimican.

Main~gat na itinali ni Ibarra ang canyang cabayo sa isang haligui,
siya'y lumacad n~g halos patiad n~g pagdadahandahan at canyang tinahac
ang halamanang malinis at totoong magaling ang alaga; pinanhic ang
hagdanan, at siya'y pumasoc, sa pagca't bucas ang pinto.

Ang unang nakita niya'y ang matanda, na nacayucod sa isang libro na tila
mandin canyang sinusulatan. May napanood sa m~ga pader na tinitipong
m~ga maliliit na m~ga hayop at m~ga dahon n~g m~ga cahoy at damo, sa
guitna n~g m~ga "mapa" at lumang estanteng puno n~g m~ga libro at n~g
m~ga sulat-camay.

Lubhang nalilibang ang matanda sa canyang guinagawa, na ano pa't hindi
naino ang pagdating n~g binata, cung di n~g ito'y aalis na sana, sa
pagcaibig na huwag macagambala sa matandang iyon.

 ¡Aba! ¿nariyan po ba cayo? ang itinanong, at tiningnan si Ibarra n~g
wari'y nangguiguilalas.

 Ipagpaumanhin po ninyo, ang isinagot nito, cayo po pala'y maraming
totoong guinagawa....

 Siya n~ga po, sumusulat aco n~g caunti, datapuwa't hindi dali-dali at
ibig cong magpahin~ga. ¿May magagawa po ba acong ano mang sucat ninyong
pakinaban~gan cahi't babahagya?

 ¡Malaki po! ang isinagot ni Ibarra at saca lumapit; datapuwa't....

At sinulyap ang librong na sa ibabaw n~g mesa.

 ¡Aba! ang biglang sinabing nangguiguilalas; guinagamit po ba ninyo
ang inyong panahon sa pagsisiyasat cung ano ang cahulugan n~g m~ga
"geroglifico?"

 Hindi po! ang isinagot n~g matandang lalaki, at tuloy nag-alay sa
kanya n~g isang "silla"; hindi nacacawatas aco n~g egipcio o n~g copto
man lamang, datapuwa't may caunti akong nalalamang paraan sa pagsulat
niyan, caya aco'y sumulat n~g m~ga "geroglifico."

 ¿Sumusulat po cayo n~g m~ga "geroglifico"? ¿At bakit po? ang
itinanong n~g binatang nag-aalinlan~gan sa nakikita't naririn~gig.

 N~g huwag mabasa nino man sa m~ga panahong ito ang aking sinusulat.

Tinitigan ni Ibarra ang matandang lalaki, at ang isip niya'y baca
nasisira ang isip nito. Madaling madaling siniyasat ang aclat, sa pagca
iibig niyang maalaman cung nagsisinun~galing, at canyang namasdang
totoong magaling ang doo'y pagcacaguhit n~g m~ga hayop, m~ga guhit na
bilog, m~ga guhit na anyong pabilog, m~ga bulaclac, m~ga paa, m~ga
camay, m~ga bisig, at iba pa.

 ¿At bakit po cayo sumusulat cung talagang aayaw cayong mabasa nino man
ang inyong sinusulat?

 Sa pagca't hindi co iniuucol ang aking sinusulat sa m~ga taong
nabubuhay n~gayon; sumusulat aco at n~g mabasa n~g m~ga taong
ipan~gan~ganak pa sa m~ga panahong sasapit. Cung mababasa n~g m~ga tao
n~gayon ang aking m~ga sinusulat ay canilang susunuguin ang aking m~ga
aclat, na siyang pinagcagugulan co n~g pagal n~g boong aking buhay;
datapuwa't hindi gayon ang gagawin n~g m~ga taong ipan~gan~ganak pang
macababasa n~g aking m~ga sinusulat n~gayon; sa pagca't ang m~ga taong
ipan~gan~ganak pang iyo'y pawang maguiguing m~ga pantas at mauunawa nila
ang aking m~ga adhica at canilang wiwikain: HINDI NATULUG NA LAHAT SA
GABI N~G AMING M~GA NUNO! Ililigtas n~g talinghaga o n~g m~ga cacaibang
m~ga letrang ito ang aking gawa, sa camangman~gan n~g m~ga tao, na gaya
naman n~g pagcaligtas sa maraming m~ga catotohanan n~g talinghaga o n~g
m~ga cacaibang m~ga pagsamba at n~g di sirain n~g mapangwasak na m~ga
camay n~g m~ga sacerdote.

 At ¿sa anong wica sumusulat po cayo? ang itinanong ni Ibarra,
pagcatapos n~g isang sandaling hindi pag-imic.

 Sa wica natin, sa tagalog.

 ¡At nagagamit po ba sa bagay na iyan ang m~ga "geroglifico"?

 Cung di lamang sa cahirapan n~g magdibujo, nagcacailan~gan n~g panahon
at tiyaga, halos masasabi co sa inyong lalong magaling na gamitin ang
m~ga "geroglifico sa pagsulat n~g ating wika cay sa "alfabeto latino".
Taglay ang m~ga "vocal" n~g dating "alfabeto egipcio"; ang ating o na
pangwacas na vocal na na sa calaguitnaan n~g o at n~g u; wala rin sa
egipciong tunay na tunog ang E; na sa "alfabeto egipcio" ang ating ha at
ang ating kha na wala sa "alfabetong latin" ayon sa paggamit natin sa
castila. Sa halimbawa; sa sabing mukha, ang idinugtong na itinuro ang
libro lalong nababagay na aking isulat ang silabang ha sa pamamag-itan
nitong anyong isda cay sa letrang latina na ipinan~gun~gusap sa Europa
sa pamamag-itan n~g iba't ibang paraan. Sa isang pan~gun~usap na hindi
totoong ipinahahalata ang letrang ito, gaya sa halimbawa dito sa sabing
hain, na dito'y hindi totooog mariin ang pan~gun~gusap n~g h, ang
guinagamit co'y itong "busto" n~g leo o itong tatlong bulaklak n~g loto,
ayon sa bilang n~g "vocal." Hindi lamang ito, nagagawa co rito ang
pagsulat n~g tinig na sa ilong lumalabas, letrang wala sa "alfabeto
latinong" kinastila. Inuulit cong cung hindi n~ga lamang sa cahirapan
n~g pagdidibujo na kinacailan~gang pacabutihin, halos magagamit n~ga ang
m~ga "geroglifico"; datapowa't ang cahirapang ding ito ang siyang
pumimipilit sa aking huwag magsalita n~g malawig at huwag magsaysay cung
di iyong catatagan at kinakailan~gan lamang: bucod sa rito'y sinasamahan
aco n~g pinagpapagalan cong ito, pagca umaalis ang aking m~ga panauhing
taga China at taga Japon.

 ¿Ano pong sabi ninyo?

 Hindi po ba ninyo naririn~gig? M~ga lan~gaylan~gayan ang aking m~ga
panauhin; n~g taong ito'y nagculang n~g isa; marahil siya'y hinuli n~g
sino mang masamang batang insic o japones.

 ¿Bakit po nalalaman ninyong sila'y nanggagaling sa m~ga lupaing iyan?

 Dahil po sa isang magaang na paraan: may ilang taon na n~gayong bago
sila umalis ay itinatali co sa canilang paa ang isang maliit na papel na
may nacasulat na "Filipinas" sa wicang ingles, at inaacala cong hindi
totoong malayo ang canilang pinaroroonan, at sa pagca't sinasalita ang
wicang ingles halos sa lahat n~g panig n~g m~ga dacong ito. Hindi
nagcamit casagutan ang maliit cong papel sa loob n~g mahabang panahon,
hanggang sa cawacasa'y ipinasulat co sa wicang insic, at ang nangyari'y
sila'y bumalic n~g noviembreng sumunod na may m~ga dalang ibang m~ga
maliliit na papel, na aking ipinabasa: nacasulat ang isa sa wicang
insic, at yao'y isang bati magmula sa m~ga pampan~gin n~g Hoangho, at
ang isa, alisunod sa insic na aking pinagtanun~gan, yaon daw marahil ay
wicang japones. Datapuwa't cayo po'y aking linilibang sa m~ga bagay na
ito, at hindi co itinatanong sa inyo cung sa paanong bagay
macapaglilingcod aco sa inyo.

 Naparito po aco't ibig cong makipag-usap aco sa inyo tungcol sa isang
bagay na mahalaga, ang isinagot n~g binata; cahapon n~g hapo'y....

 ¿Hinuli po ba ang culang palad na iyan? ang isinalabat n~g matandang
lalaking malaking totoo ang pagca ibig na macaalam.

 ¿Si Elias po ba ang inyong sinasabi? ¿Bakin po ninyo naalaman?

 ¡Aking nakita ang Musa n~g Guardia Civil.

 ¡Ang Musa n~g Guardia Civil! ¿At sino po ba ang Musang iyan?

 Ang asawa n~g alferez, na inyong inanyayahan sa inyong pagcacatuwa.
Cumalat cahapon sa bayan yaong nangyari sa buwaya. Cung gaano ang
catalasan n~g isip n~g Musa n~g Guardia Civil ay gayon din ang
catampalasanan n~g canyang budhi, at hininala na marahil ang piloto'y
yaong napacapan~gahas na nag-abaang sa canyang asawa sa pusaw at
bumuntal cay pari Damaso; at sa pagca't siya ang bumabasa n~g m~ga
"parte" (casulatang nagbibigay alam n~g ano mang bagay na nangyayari) na
dapat tanggapin n~g canyang asawa, bahagya pa lamang dumarating ito sa
canyang bahay na lan~go at walang malay, inutusan ang sargento, sampo
n~g m~ga soldado, at n~g bagabaguin ang fiesta, upang macapanghiganti sa
inyo, ¡Mag-in~gat po cayo! Si Eva'y mabait na babae, palibhasa'y
nanggaling sa m~ga camay n~g Dios ... Masama raw babae si dona
Consolacion, at walang nacacaalam cung caninong camay siya nanggaling!
Kinacailan~gang naguing "doncella" o naguing ina, minsan man lamang,
upang gumaling ang isang babae.

N~gumiti n~g caunti si Ibarra, saca sumagot, casabay ang pagcuha sa
canyang cartera n~g ilang m~ga papel.

 Malimit na nagtatanong po sa inyo ang aking nasirang ama sa ilang m~ga
bagay, at natatandaan cong pawang casayahan ang canyang tinamo lamang sa
pagsunod sa inyong m~ga cahatulan. May casalucuyan acong isang munting
gawain ibig cong papagtibayin ang magandang calalabasan.

At sinabi ni Ibarra sa matandang lalaki sa maicling pananalita, ang
pinagbabalac na escuelahang canyang inihandog sa canyang
pinan~gin~gibig, at inilahad sa m~ga mata n~g nagtatacang filosofo ang
m~ga planong galing Maynila na sa canya'y ipinadala.

 Ibig co sanang ihatol po ninyo sa akin cung sinosino sa bayan ang m~ga
taong aking susuyuin, at n~g lalong lumabas na magaling ang gawaing ito.
Kilala po ninyong totoo ang m~ga taong nananahan dito; aco'y bagong
cararating at halos aco'y isang manunuluyang taga ibang lupain sa aking
sariling bayan.

Sinisiyasat ni matandang Tasiong sa m~ga mata'y nangguiguilid ang m~ga
luha, ang m~ga planong na sa canyang harap.

 ¡Ang inyong ipagpapatuloy na yariin ay ang aking panaguinip, ang
panaguinip n~g isang abang sira ang isip! ang biglang sinabing
nababagbag ang loob; at n~gayo'y ang unang ihahatol co po sa inyo'y ang
huwag na muling cayo'y magtanong sa akin magpacailan man!

Tinin~gnan siya n~g binatang nangguiguilalas.

 Sa pagca't ang m~ga taong matitino'y ipalalagay po cayong sira rin ang
pag-iisip, ang ipinagpatuloy n~g pananalitang masaclap na
pagpalibhasa. Inaacala n~g taong pawang m~ga sira ang isip n~g sino
mang hindi nag-iisip n~g wan~gis na canila; ito ang dahilan at
ipinalalagay nila acong ul-ol, at ang gayo'y kinikilala cong utang na
loob, sa pagca't ¡ay, sa aba co! sa araw na ibig nilang ibalic sa aking
boo ang sira cong isip; sa araw na iya'y aalsan aco n~g caunting
calayaang aking binili sa halaga n~g pagca-aco'y taong may calolowa. ¿At
sino ang nacacaalam cung sila n~ga ang may catuwiran? Hindi aco
nag-iisip at hindi aco nabubuhay alinsunod sa canilang m~ga cautusan;
pawang m~ga iba ang aking sinusunod na m~ga palatuntunan, ang aking m~ga
adhica. Sa ganang canila'y ang tunay na matino'y ang gobernadorcillo, sa
pagca't palibhasa'y walang ibang pinagaralan cung di ang magdulot n~g
chocolate at magtiis n~g casam-an n~g asal ni pari Damaso, n~gayo'y
mayaman, liniligalig niya ang m~ga maliliit na capalaran n~g canyang
m~ga cababayan at cung magcabihira pa'y nagsasalita n~g tungcol sa
catuwiran. "Matalas ang pag-iisip n~g taong iyan" ang inaacala n~g m~ga
han~gal; "tingnan ninyo't sa walang ano ma'y nacapagpalaki sa sarili!"
Datapuwa't acong nagmana n~g cayamanan, m~ga pagca-alang-alang n~g
capuwa, aco'y nag-aral, n~gayo'y isang mahirap aco, at hindi aco
pinagcatiwalaan n~g lalong walang cabuluhang tungculin, at ang sinasabi
n~g lahat: "¡Iya'y isang ul-ol, iya'y hindi nacauunawa cung ano ang
pamumuhay!" Tinatawag aco n~g curang "filosofo" n~g palibac, na ang
ipinahihiwatig ay aco'y isang madaldal na ipinagmamayabang ang m~ga
pinagaralan sa Universidad, gayong siya pa namang lalong walang
cabuluhan. Marahil n~ga nama'y aco ang tunay na baliw at sila ang m~ga
tino, ¿sino ang macapagsasabi?

At pinaspas n~g matanda ang canyang ulo, na anaki ibig niyang palayuin
ang isang pag-iisip, at saca nagpatuloy n~g pananalita:

 Ang icalawang maihahatol co sa inyo'y magtanong po cayo sa cura, sa
gobernadorcillo, sa lahat n~g m~ga taong nacacacaya; bibigyan cayo nila
n~g m~ga masasama, han~gal at walang cabuluhang m~ga cahatulan;
datapuwa't hindi pagtalima ang cahulugan n~g pagtatanong, magpacunuwari
cayong sinusunod ninyo sila cailan man at mangyayaring gawin ninyo, at
inyong ipahayag na iniaalinsunod ninyo sa canila ang inyong m~ga gawa.

Naglininglining n~g sandali si Ibarra at nagsalita, pagcatapos:

 Magaling ang inyong hatol, n~guni't mahirap sundin. Dapuwa't ¿hindi
n~ga caya maipagpatuloy co ang aking panucala na hindi tumakip sa
panucalang iyan ang isang dilim? ¿Hindi baga caya magawa ang isang
cagalin~gan cahi't tahakin ang lahat, yamang hindi cailan~gan n~g
catotohanang manghiram n~g pananamit sa camalian?

 ¡Dahil diya'y wala sino man sumisinta sa catotohanang hubad! Magaling
ang bagay na iyan sa salita, mangyayari lamang sa daigdig na
pinapanaguimpan n~g cabataan. Nariyan ang maestro sa escuela, na walang
tumutulong sino man, sangol na pusong nagmithi n~g cagalin~gan ay walang
inani cung di libac at m~ga halakhac; sinabi ninyo sa aking cayo'y taga
ibang bayan sa inyong sariling lupain, at naniniwala aco. Mula sa unang
araw n~g inyong pagdating dito'y inyong sinactan ang calooban n~g isang
fraileng cabalitaan sa m~ga taong siya'y isang banal, at ipinalalagay
n~g canyang m~ga capuwa fraileng siya'y isang pantas. Loobin nawa n~g
Dios na ang guinawa ninyong ito'y huwag siyang maguing cadahilanan n~g
m~ga mangyayari sa inyo sa hinaharap na panahon. Huwag po ninyong
acalaing dahil sa pinawawal-ang halaga n~g m~ga dominico at agustino ang
guinggong habito, ang cordon at ang salaulang pangyapac, na dahil sa
minsang ipinaalaala n~g isang dakilang doctor sa Santo Tomas, na
ipinasiya n~g papa Inocencio III, na lalong nauucol daw sa m~ga baboy
cay sa m~ga tao ang m~ga palatuntunan n~g m~ga franciscano'y hindi sila
man~gagcacaisa upang papagtibayin yaong sabi n~g isang fraileng
procurador: "Higuit ang ikinapangyayari n~g lalong walang cabuluhang
uldog" cay sa Gobierno, cahi't maguing casama pa nito ang lahat niyang
m~ga soldado "Cave ne cadas". Totoong macapangyarihan ang guinto;
madalas na inihapay n~g guyang vacang guinto ang tunay na Dios sa
canyang m~ga altar, at nangyayari ito buhat pa sa panahon ni Moises.

 Hindi aco lubhang mapanglawin sa pag-iisip n~g mangyayari sa ano mang
bagay, at sa ganang akin ay hindi naman napacapan~ganib ang pamumuhay sa
aking lupain, ang isinagot ni Ibarrang n~gumin~giti. Inaacala cong
napacalampas naman ang m~ga tacot na iyan, at umaasa acong aking
magagawa ang aking m~ga panucala, na hindi aco macacakita n~g malalaking
m~ga hadlang sa dacong iyan.

 Hindi n~ga, sacali't cayo'y tangkilikin nila; datapuwa't magcacaroon
cayo n~g m~ga hadlang cung cayo'y hindi tangkilin. Casucatan na upang
madurog na lahat ang inyong m~ga pagsusumicap sa m~ga pader n~g bahay
n~g tinatahanan n~g cura, ang iwaswas n~g fraile ang canyang cordon o
ipagpag caya niya ang canyang habito; itatanggui n~g alcalde bucas, sa
papaano mang dahilan, ang sa inyo'y ipinagcaloob n~gayon; hindi itutulot
n~g sino mang inang pumasoc ang canyang anac sa paaralan, at cung
macagayo'y baligtad ang ibubun~ga n~g inyong lahat na m~ga pagpapagal:
macapanghihina n~g loob sa m~ga magpapanucala pagcatapos, na tumikim
gumawa n~g ano mang bagay na cagalin~gan.

 Baga man sa inyong sabi, ang tugon n~g binata, hindi aco macapaniwala
sa capangyarihang iyang sinabi ninyo, at cahit ipagpalagay n~g
catotohanan, cahi't paniwalaan tunay n~ga, matitira rin sa aking
pinacalabis ang bayang may pag-iisip, ang Gobiernong may manin~gas na
han~gad sa pagtatatag n~g m~ga panucalang totoong maiinam, taglay niya
ang m~ga dakilang adhica at talagang ibig n~ga niya ang icagagaling n~g
Filipinas.

 ¡Ang Gobierno! ¡Ang Gobierno! ang bulong n~g filosofo, at saca
tumin~gala upang tin~gnan ang bubun~gan. Baga man tunay na magcaroon
n~g manin~gas na nasang padakilain ang lupaing ito sa icagagaling n~g
m~ga taga rito rin at n~g Inang Bayan; baga man manacanacang alalahanin
n~g man~gisan~gisang m~ga nan~gan~gatun~gculan ang magagandang caisipan
n~g m~ga haring catolico, at bangguitin cung siya'y napapag-isa, ang
Gobierno'y hindi nacakikita, hindi nacaririnig, hindi nagpapasiya, liban
na lamang sa ibiguin n~g cura o provincial na canyang makita,
mapakinggan at mapasiyahan; lubos ang pagsampalatayang caya lamang siya
matibay ay dahil sa canila; na cung siya'y nananatili'y sa pagca't
siya'y inaalalayan nila; cung siya'y nabubuhay, sa pagca't
ipinahihintulot nilang siya'y mabuhay, at sa araw na iwan siya n~g m~ga
fraile'y siya'y matutumbang gaya n~g pagcatumba n~g isang taotaohan
pagca wala n~g sa canya'y pang-alalay. Tinatacot ang Gobierno sa
panghihimagsik n~g bayan, at tinatacot ang bayan sa m~ga hucbo n~g
Gobierno: nagmula rito ang isang magaang na larong nacacatulad sa
nangyayari sa m~ga matatacutin cung sila'y pumapasoc sa m~ga malulungcot
na lugar; ipinalalagay nilang m~ga "fantasma" ang canilang sariling m~ga
anino, at ipinalalagay nilang m~ga voces n~g iba ang m~ga alin~gawn~gaw
n~g canilang sariling m~ga voces. Hindi macawawala ang Gobierno sa
pananalima sa m~ga fraile, samantalang hindi siya nakikipag-alam sa
bayang ito; mabubuhay siyang catulad niyang m~ga batang baliw, na
pagdaca'y nan~gan~gatal marinig lamang ang voces n~g sa canya'y
tagapag-alaga, na canilang pinacasusuyo n~g di ano lamang at n~g sa
canila'y magpaumanhin. Hindi naghahan~gad ang Gobiernong siya'y magtamo
sa hinaharap na panahon n~g sariling lacas na sagana, siya'y isang bisig
lamang, sa macatuwid ay tagaganap; ang ulo'y ang convento, sa macatuwid
ay siyang tagapag-utos, at sa ganitong hindi niya pagkilos, nagpapaubaya
siyang siya'y caladcarin sa magcabicabilang ban~ging malalalim, siya'y
naguiguing lilim lamang, nawawal-an siyang cabuluhan, at sa canyang
cahinaan at casalatan sa caya'y ipinagcacatiwala niyang lahat sa m~ga
camay na upahan. Cung hindi'y inyo pong isumag ang anyo n~g pamamahala
sa atin n~g ating Pamunuan sa m~ga ibang lupaing inyong linacbay ...

 ¡Oh! ang isinalabat ni Ibarra, mapapacalabis naman ang m~ga
cahin~giang iyan; magcasiya na lamang tayo sa pagcakitang ang baya'y
hindi dumaraing, at hindi nagcacahirap na gaya n~g m~ga ibang lupain, at
ito'y salamat n~ga sa Religion at sa cabaitan n~g m~ga punong dito'y
namamahala.

 ¡Hindi dumaraing ang bayan, sa pagca't walang voces, hindi cumikilos
sa pagca't hindi nacacaramdam sa mapan~ganib na pagtulog, at hindi
nahihirapan, ang wica po ninyo, sa pagca't hindi niya nakikita cung
paano ang pagdurugo n~g canyang puso, ¡N~guni't makikita't maririn~gig
isang araw at ¡sa aba n~g m~ga lumiligaya sa pagdaraya at sa gabi cung
man~gagsigawa, dahil sa ang acala nila'y natutulog na lahat. ¡Pagca
naliwanagan n~g sicat n~g araw ang carumaldumal na anac n~g m~ga
cadiliman, cung magcagayo'y darating ang cakilakilabot na pananag-uli
n~g isip, bubugso at sasambulat ang hindi maulatang lacas na kinulong sa
lubhang mahabang panahon, ang napacaraming camandag na isaisang patac na
sinala, ang di masayod na m~ga himutoc na linunod ... ¿Cung magcagayo'y
sino caya ang magbabayad niyang m~ga utang na manacanacang sinisin~gil
n~g bayan ayon sa ating nababasa sa pigta n~g dugong m~ga dahon n~g
Historia?

 ¡Hindi ipahihintulot n~g Dios, n~g Gobierno at n~g Religiong dumating
ang araw na iyan! ang muling isinagot ni Crisostomo, na nalalaguim n~g
laban sa canyang sariling calooban. Sumasampalataya sa religion at
sumisinta sa Espana ang Filipinas; talastas n~g Filipinas cung gaano
calaki ang m~ga cagalin~gang guinagawa n~g nacion sa canya. Tunay n~ga't
may m~ga capaslan~gang nagagawa, hindi co rin naman icacailang siya'y
may m~ga caculan~gan; datapuwa't nagpapagal ang Espana n~g pagbabago n~g
m~ga cautusan at m~ga palacad na namamasid niyang di totoong wasto upang
mabigyang cagamutan ang gayong m~ga capaslan~gan at m~ga caculan~gan;
nagbabalac n~g m~ga bago't bagong panucala, hindi masamang asal.

 Nalalaman co, at narito ang casam-ang lalo. Ang m~ga pagbabagong utos
na nanggagaling sa mataas, pagdating sa baba'y nawawal-ang cabuluhan,
dahil sa m~ga pangit na pinagcaratihan n~g lahat, sa halimbawa, ang
manin~gas na han~gad na pagdaca'y yumaman at ang camangman~gan n~g
bayang ipinauubaya ang lahat n~g gawin n~g may m~ga salanggapang na
budhi. Hindi nasasalansa n~g isang tadhana n~g hari ang m~ga gawang
lisya n~g m~ga namiminuno, samantalang hindi aban~gan n~g isang
mapagmalasakit na macapangyarihan ang lubos na pagtalima sa tadhanang
iyon n~g hari, samantalang hindi ipinagcacaloob ang calayaang magsalita
laban sa malalabis na m~ga cagagawan n~g nan~gaglulupit na m~ga
hariharian sa bayan: matitira sa pagcapanucala, ang m~ga panucala, ang
m~ga capaslan~ga'y mananatili't hindi masasawata, at gayon ma'y tahimic
na matutulog ang ministro, sa galac na siya'y nacatupad n~g canyang
catungculan. Hindi lamang ito, sacali't pumarito ang isang guinoong may
mataas na catungculang may taglay na m~ga dakila't magagandang m~ga
han~gad, samantalang sa licura'y tinatawag siyang-ulol, sa harap niya'y
ganito ang ipasisimulang sa canya'y iparinig: "hindi po nakikilala n~g
inyong camahalan, ang lupaing ito, hindi po nakikilala n~g inyong
camahalan ang m~ga "indio", pasasamain po n~g camalian ninyo sila, ang
mabuti po'y magcatiwala cayo cay "fulano" at cay "zutano" at iba pa," at
sa pagca't hindi n~ga naman nakikilala n~g camahalan niya ang lupaing
hangga n~gayo'y na sa America ang canyang boong acala, at bucod sa roo'y
ma'y m~ga caculan~gan at may m~ga hindi mapagtagumpayan n~g marupoc
niyang loob, na gaya rin naman n~g lahat n~g tao, siya'y napahihinuhod.
Nadidilidili naman n~g camahalan niyang kinailan~gang siya'y magpatulo
n~g maraming pawis at magcahirap n~g di cawasa upang camtan niya ang
catungculang hinahawacan, na tatlong taon lamang ang itatagal n~g
catungculang iyon, na sa pagca't siya'y may catandaan na'y
kinacailan~gang huwag n~g mag-iisip n~g m~ga pagtutuwid n~g lico at n~g
m~ga pagsasanggalang sa naaapi, cung di ang iguiguinhawa niya sa
panahong darating; isang maliit na "hotel" (magandang bahay) sa Madrid,
isang mainam na tahanan sa labas n~g ciudad at isang magaling na
pakikinabang sa taontaon sa patubuang salapi upang macapagbuhay-guinhawa
sa pan~gulong bayang tahanan n~g hari ang m~ga bagay n~gang ito ang
dapat paghanapin sa Filipinas. Huwag tayong humin~gi n~g m~ga
cababalaghan, huwag nating hin~ging magmalasakit sa icagagaling n~g
lupaing ito ang taga ibang lupaing naparirito at n~g macakita n~g
cayamanan at pagcatapos ay aalis. ¿Anong cahalagahan sa canya n~g
pagkilalang loob o n~g m~ga sumpa n~g isang bayang hindi niya kilala, na
wala siyang ano mang sucat alalahanin at wala naman doon ang canyang
m~ga sinisinta? Upang tumimyas ang dan~gal ay kinacailan~gan
umalin~gawn~gaw sa m~ga tain~ga n~g ating m~ga iniibig, sa han~ging
sumisimoy sa ating tahanang bahay o sa kinamulatang bayang mag-iin~gat
n~g ating bun~go at m~ga but-o, ... ibig nating maramdaman ang
pagcaunlac sa ibabaw n~g ating libin~gan, at n~g mapapag-init n~g
canyang m~ga sinag ang calamigan n~g camatayan, n~g huwag namang totoong
mauwi na n~ga tayo sa wala, cung di may matirang ano mang
macapagpapaalaala sa atin. Alin man dito'y wala tayong maipan~gaco sa
pumaparito upang mamanihala n~g ating capalaran. At ang lalo pang
kasamasamaan sa lahat ay nan~gagsisi-alis pagka nagpapasimula na n~g
pagcaunawa n~g canilang catungculan. N~guni't lumalayo tayo sa ating
pinag-uusapan.

 Hindi, bago tayo magbalic sa pinag-uusapan natin ay kinacailan~gang
cong pagliwanaguin ang ilang m~ga tan~ging bagay, ang dalidaling
isinalabat n~g binata. Mangyayaring sumang-ayon acong hindi nakikilala
n~g Pamahalaan ang calagayan, caugalian at minimithi n~g bayan,
datapuwa't sa acala co'y lalong hindi nakikilala n~g bayan ang
Pamahalaan. May m~ga cagawad ang Pamahalaang walang cabuluhan, masasama,
cung ito ang ibig ninyong aking sabihin, datapuwa't mayroon namang m~ga
cagawad na magagaling, at ang magagaling na ito'y walang magawa, sa
pagca't sumasaguitna sila n~g caramihang hindi gumagalaw, aayaw gumalaw,
ang m~ga mamamayan bagang bahagya, na nakikialam sa m~ga bagay na sa
canya'y nauucol. N~guni't hindi aco naparito't n~g makipagmatuwiran sa
inyo tungcol sa bagay na ito; naparito aco't n~g sa inyo'y humin~ging
cahatulan, at ang inyong sabi'y yumucod aco sa m~ga diosdiosang
catawatawa.

 Tunay n~ga, at ito rin ang aking inuulit, sa pagca't dito'y
kinacailan~gang ibaba ang ulo o pabayaang ilagpac.

 ¿Ibaba ang ulo o pabayaang ilagpac? ang inulit ni Ibarrang
nag-iisip-isip. Totoong napacahigpit ang pahiran~gang iyan! N~guni't
¿bakit? Diyata't ¿hindi n~ga caya mangyayaring magcaayos ang pagsinta sa
aking tinubuang lupa at ang pagsinta sa Espana? ¿Kinacailan~gan bagang
magpacaimbi upang maguing magaling na binyagan, papan~gitin ang sariling
budhi upang macagawa n~ga n~g isang magaling na panucala? Sinisinta co
ang aking tinubuang lupa, ang Filipinas, sa pagca't siya ang
pinapacacautan~gan co n~g buhay at n~g aking caligayahan, at sa pagca't
dapat sintahin n~g lahat n~g tao ang canyang tinubuang lupa; sinisinta
co ang Espana, ang lupang tinubuan n~g aking magugulang, sa pagca't baga
man sa lahat n~g bagay na nangyayari, pinagcacautan~gan siya at
pagcacautan~gan n~g Filipinas n~g canyang caligayahan at n~g canyang
cagalin~gan sa panahong darating; catolico aco, nananatili sa aking
dalisay ang pananampalataya n~g aking m~ga magugulang, at hindi co
maalaman cung anong cadahilanan at aking ibababa ang aking ulo, gayong
mangyayari namang aking itunghay; cung anong cadahilanan at aking
ihahayin ang aking ulo sa aking m~ga caaway, gayong sila'y mangyayari co
namang yurakin!

 Sa pagca't na sa camay n~g inyong m~ga caaway ang linang na ibig
ninyong pagtamnan, at wala cayong lacas na mailalaban sa canila....
Kinacailan~gan munang hagcan ninyo ang camay na iyang....

 ¡Hagcan! Datapuwa't ¿nalilimutan na ba ninyong silasila ang pumatay sa
aking ama, at siya'y canilang hinucay at inalis sa canyang libin~gan?
N~guni't acong canyang anac ay hindi co nalilimutan, at cung hindi co
siya ipinanghihiganti'y, dahil sa linilin~gap co ang capurihan n~g
religion.

Itinun~go ang ulo n~g matandang filosofo.

 Guinoong Ibarra. ang canyang isinagot n~g madalang na
pananalita: cung nananatili sa inyong alaala ang m~ga gunitaing iyan,
m~ga gunitaing hindi co maihahatol na inyong limutin; huwag po ninyong
ipagpatuloy ang panucalang inyong binabantang gawin, at hanapin ninyo sa
ibang daco ang icagagaling n~g inyong m~ga cababayan. Humihin~gi ang
panucala ninyo na ang ibang tao ang gumawa, sa pagca't upang mayari,
hindi lamang salapi at han~gad na macayari ang kinacailan~gan; bucod sa
rito'y kinacailan~gan dito sa ating lupain ang pagca matiisin, malabis
na catiyagaa't pagsusumicap at matibay na pag-asa, sa pagca't hindi
nahahanda ang linang; pawang m~ga dawag lamang ang nacatanim.

Napag-uunawa ni Ibarra ang cahalagahan n~g m~ga salitang ito; datapuwa't
hindi siya macapanglulupaypa'y; na sa canyang gunita ang alaala cay
Maria Clara; kinacailan~gang mayari ang canyang inihandog na pan~gaco.

 ¿Wala na bagang ibang sa inyo'y maihatol ang dinanas ninyo cung di ang
mahigpit na paraang iyan? ang itinanong sa mahinang pananalita.

Tinangnan siya n~g matandang lalaki sa bisig at saca siya dinala sa
bintana. Isang han~ging malamig na pan~gunahin n~g timog ang siyang
humihihip; nalalatag sa m~ga mata niya ang halamang ang hangganan ay ang
malawac na gubat na siyang pinacabacod.

 ¿Bakit po ba hindi natin tutularan ang gawa niyang mahinang catawan
n~g halamang iyang humihitic sa dami n~g bulaclac at m~ga buco? anang
filosofo, na itinuturo ang isang magandang puno n~g
rosa. Pagcahumihihip ang han~gin at ipinagwawagwagan siya, ang
guinagawa niya'y yumuyucod, anaki'y itinatago ang canyang mahalagang
taglay. Cung manatili ang puno n~g rosa sa pagcatuwid, siya'y mababali,
isasabog n~g han~gin ang m~ga bulaclac at maluluoy ang m~ga buco.
Pagcaraan n~g han~gin, nananag-uli ang puno n~g rosa sa pagtuwid, at
ipinagmamalaki ang canyang cayamanan, ¿sino ang sa canya'y
macacapipintas dahil sa canyang pahihinuhod sa pan~gan~gailan~gan, sa
macatuwid baga'y sa pan~gan~gailan~gang pagyucod? Tan-awain po ninyo
roon ang lubhang mayabong na cahoy na "cupang" na iyon, na iguinagalaw
n~g boong cadakilaan ang canyang na sa caitaasang m~ga dahong
pinagpupugaran n~g lawin. Ang "cupang" na iya'y dinala co ritong galing
sa gubat n~g panahong siya'y mahina pang usbong; inalalayan co ang
canyang catawan n~g maliliit na m~ga patpat sa loob n~g di cacaunting
panahon. Cung dinala co rito ang cahoy na iyang malaki na't sagana sa
buhay, wala n~gang salang hindi sana siya nabuhay: ipinagwagwagan disin
siya n~g han~gin n~g panahong hindi pa nacacacapit ang canyang m~ga ugat
sa lupa upang macapagbigay sa canya n~g kinacailan~gang icabubuhay,
alinsunod sa canyang laki at taas. Ganyan din po naman ang maguiguing
wacas ninyo, halamang inacat na nanggaling sa Europa at inilipat sa
mabatong lupaing ito, cung hindi cayo hahanap n~g sa inyo'y aalalay, at
hindi cayo magpapacaliit. Masama po ang inyong calagayan, cayo'y
nag-iisa, mataas; umuuga ang lupa, nagbabalita ang lan~git n~g malaking
unos, at napakita n~g nacahihicayat n~g paglapit n~g lintic ang
maruruclay na dulo n~g inyong angcan. Hindi catapan~gan, cung di
capan~gahasang tacsil ang mag-isang makihamoc sa boong casalucuyang
naririto; wala sino mang pumipintas sa pilotong nan~gun~gubli sa isang
doon~gan sa unang hihip n~g han~ging nagbabalita n~g darating na bagyo.
Hindi caruwagan ang yumucod cung nagdaraan ang punglo (bala); ang
masama'y ang lumantad upang mahandusay at huwag na muling buman~gon.

 ¿At magcacaroon caya n~g inaasahan cong bun~ga ang pag-amis sa
sariling ito? ang itinanong ni Ibarra; ¿maniniwala caya sa akin at
lilimutin caya n~g sacerdote ang guinawa co sa canyang pag-imbi? ¿Tunay
n~ga cayang tutulong sila sa akin sa icalalago n~g pagpapaaral sa m~ga
bata, na siyang makikipan~gagaw sa convento n~g m~ga cayamanan n~g
bayan? ¿Hindi caya mangyaring sila'y magpacunwari n~g pakikipag-ibigan,
magpaimbabaw n~g pagtatangkilic, at sa ilalim, sa m~ga cadiliman ay
siya'y bacahin, siraing unti-unti, sugatan ang canyang bucong-bucong at
n~g lalong madaling maibuwal siya, cay sa labanan n~g pamukhaan?
¡Alinsunod sa iniacala po ninyong m~ga anyo'y maaasahang mangyayari ang
lahat!

Nanatili ang matandang lalaki sa hindi pag-imic at hindi macasagot.
Nag-isip-isip n~g ilang sandali at saca nagsalita uli:

 Cung gayon ang mangyari, cung maluoy ang inyong panucala, macaaaliw sa
inyong hapis ang pagcaalam ninyong inyong guinawa ang lahat ninyong
macacaya, at gayon man ang cahinatna'y may caunti ring pakikinaban~gin:
itatag ang unang bato, magtanim, at marahil cung macaraan na ang sigabo
n~g unos ay sumibol ang ilang butil, magnawnaw pagcalampas n~g
capahamacan, maligtas ang angcan sa pagcapahamac at sa cawacasa'y
maguing binhi n~g m~ga anac n~g maghahalamang namatay. Mangyayaring
macapagpalacas n~g loob ang gayong uliran sa m~ga ibang nan~gatatacot
lamang magpasimula.

Pinaglininglining ni Ibarra ang m~ga catuwirang ito, napagmasid ang
canyang calagayan at napagwaring totoong na sa catwiran ang matandang
lalaki sa guitna n~g canyang pagcamahiliguin sa paniniwala sa
mapapanglaw na casasapitan n~g ano mang panucala.

 ¡Naniwala aco sa inyo! ang biglang sinabi, at pinacahigpit ni Ibarra
ang camay n~g matandang lalaki. Hindi nasayang ang aking pag-asang
bibigyan po ninyo aco n~g magaling na cahatulan. N~gayon din ay paparoon
aco sa cura't aking bubucsan sa canya ang nilalaman n~g aking puso, sa
pagca't ang catotohana'y wala naman siyang guinagawa sa aking ano mang
bagay na masama, sa pagca't hindi naman maguiguing cawan~gis na lahat
n~g nag-usig sa aking ama. Bucod sa rito'y may ipakikiusap pa aco sa
canya tungcol sa icagagaling niyang culang palad na ulol na babaeng iyan
at n~g canyang m~ga anac; ¡nananalig aco sa Dios at sa m~ga tao!

Nagpaalam sa matandang lalaki, sumacay sa cabayo at yumao.

 ¡Masdan nating magaling! ang ibinulong n~g mapag-isip n~g mapapanglaw
na filosofo; na sinusundan si Ibarra n~g canyang tanaw; hiwatigan
nating mabuti cung paano caya ang gagawin ni Capalarang pagyari n~g
pinasimulaang "comedia" sa liban~gan.

 N~gayo'y tunay na siya'y nagcacamali: pinasimulaan ang "comedia" n~g
caunaunahan pa bago nangyari ang sa libin~gan.





=XXVI.=

=ANG "VISPERA" NG "FIESTA."=


Tayo'y na sa icasampo n~g Noviembre, vispera (araw na sinusundan) n~g
fiesta (pagsasaya).

Iniiwan ang caugaliang anyo sa araw-araw, at gumagamit ang bayan n~g
isang walang cahulilip na casipagan sa bahay, sa daan, sa simbahan, sa
sabun~gan at sa cabukiran; pinupuno ang m~ga bintana (durun~gawan o
linib) n~g m~ga "bandera" at n~g m~ga "damascong" may iba't ibang culay;
napupuspos ang alang-alang n~g m~ga ugong n~g m~ga putoc at n~g musica;
nasasabugan at nalalaganapan ang han~gin n~g m~ga cagalacan.

Sarisaring minatamis na m~ga bun~gang cahoy rito ang nan~gacalagay sa
m~ga "dulcerang" (lalagyan n~g matamis) cristal na may sarisaring
masasayang culay na pinag aayos-ayos n~g dalaga sa isang "mesita"
(maliit na mesa), na natatacpan n~g maputing "mantel" na "bordado."
Sumisiap sa "patio" ang m~ga sisiw, cumacacac ang m~ga inahing manoc,
humagukhoc ang m~ga baboy, na nan~gaguiguitla sa catuwaan n~g m~ga tao.
Nagmamanhic manaog ang m~ga alilang may m~ga dalang doradang "vagilia"
(sasisaring bagay na lalagyan n~g pagcaing napapamutihan n~g m~ga
dibujong dorado), pilac na m~ga "cubierto" (cuchara, cuchillo at
tenedor) dito'y may kinagagalitan dahil sa pagcabasag n~g isang pingan,
doo'y pinagtatawanan ang isang babayeng tagabukid; sa lahat n~g daco'y
may nan~gag-uutos, nan~gag-uusapan, sumisigaw, nan~gagpipintasan,
nangagbabalacbalac, nan~gag-aaliwan ang isa't isa, at pawang caguluhan,
ugong, cain~gayan. At ang lahat n~g pagsusumicap na ito at itong lahat
na pagpapagal ay dahil sa panauhing kilala o hindi kilala; ang
cadahilana'y n~g pagpakitaan n~g magandang loob ang taong marahil ay
hindi pa nakikita cailan man, at marahil cailan man ay hindi na pakikita
pagcatapos; n~g ang tagaibang bayan, ang naglalacbay-bayan, ang
caibigan, ang caaway, ang filipino, ang castila, ang dukha, ang mayaman
ay umalis doon pagcatapos n~g fiestang natutuwa at walang maipintas:
hindi man lamang hinihin~gi sa canilang cumilala n~g utang na loob, at
hindi hinihintay sa m~ga panauhing yaong huwag gumawa n~g ano mang
isasama n~g mapagcandiling magcacasambahay samantalang tinutunaw o cung
matunaw na sa tiyan ang canilang kinain. Ang m~ga mayayaman, ang m~ga
nacakita n~g higuit cay sa m~ga iba, palibhasa'y nan~gaparoon sa
Maynila, nan~gagsisibili n~g cerveza, champagne, m~ga licor, m~ga alac
at m~ga pagcaing galing Europa, m~ga bagay na bahagya na nila natiticman
ang isang subo o isang lagoc. Magandang totoo ang pagcacahanda n~g
canyang mesa.

Sa dacong guitna'y naroroon ang isang "pinya-pinyahang" kinatutusucan
n~g m~ga panghinin~gang marikit na lubha ang pagcacagawa n~g m~ga
"presidiario" sa m~ga horas n~g canilang pagpapahin~galay. Ang m~ga
panghinin~gang ito'y may m~ga anyong "abanico," cung minsa'y catulad n~g
m~ga pinagsalitsalit na m~ga bulaclac, o isang ibon, isang "rosa", isang
dahon n~g anahaw, o m~ga tanicala, na pinapagmula ang lahat n~g ito sa
isang caputol na cahoy lamang: isang bilanggong pinarurusahan sa
sapilitang pagtatrabajo ang may gawa, isang pan~gal na "cuchillo" ang
gamit na casangcapan at ang voces n~g bastonero ang siyang
nagtuturo. Sa magcabilang tabi n~g pinyang ito, na tinatawag na
"palillera", nacalagay sa m~ga cristal na "frutero" (lalagyan n~g
bun~gang-cahoy) ang nacatimbong m~ga "naranjitas" (santones ang tawag
n~g iba), lansones, ates, chicos at mangga pa cung magca minsan, baga
man buwan n~g Noviembre. Saca sa man~ga bandeja sa ibabaw n~g m~ga papel
na may burdang inukit at may m~ga pintang makikinang na m~ga culay,
nacahayin ang m~ga "jamong" galing Europa o galing China, isang malaking
"pastel" na ang anyo'y "Agnus Dei," (tupang may tan~gay na banderang may
nacadibujong isang cruz), o caya'y calapati, ang Espiritu Santo marahil,
m~ga "pavo rellenado," at iba pa; at sa casamahan n~g lahat n~g ito'y
ang pangpagana sa pagcaing m~ga frasco n~g m~ga "achara" na may
caayaayang m~ga dibujong gawa sa bulaclac n~g bun~ga at iba pang m~ga
gulay at m~ga bun~gang halaman na totoong mainam ang pagcacahiwa na
idinigkit n~g "almibar" sa m~ga taguiliran n~g m~ga garrafon.

Linilinis ang m~ga globong vidrio, na pinagmanamana n~g m~ga ama't n~g
m~ga anac, pinakikintab ang m~ga tansong aro; hinuhubdan ang m~ga
lampara n~g petroleo n~g canilang mapupulang m~ga funda, na sa canila'y
naglalagac sa loob n~g isang taon sa m~ga lan~gaw at sa m~ga lamoc na sa
canila'y sumisira; umuugoy, cumacalansing, umaawit n~g caligaligaya ang
m~ga "almendra" at m~ga palawit na cristal na nagkikinagan n~g
sarisaring maniningning na culay dahil sa anyo n~g pagcacatapyas; na ano
pa't anaki'y nan~gakikisaliw sa pagcacatuwa, nan~gagsasaya
pinagpag-iiba't-iba ang ningning at pinasisinag sa ibabaw n~g mapuputing
m~ga pader ang m~ga culay n~g bahag-hari.

Ang m~ga bata'y nan~gaglalaro, nan~gagcacatuwaan, hinahabol ang
maniningning na m~ga culay, nan~gatitisod, nababasag ang m~ga tubo,
datapuwa't ito'y hindi nacacagambala upang ipagpatuloy ang catuwaan n~g
fiesta: ibang iba ang canilang casasapitan at ang m~ga luha n~g canilang
mabibilog na m~ga mata, ang siyang magsaysay cung mangyari ang ganitong
pagbabasag sa ibang panahon n~g isang taon.

Lumalabas, na gaya rin n~g m~ga cagalang-galang na m~ga lamparang ito,
sa m~ga pinagtataguan, ang m~ga pinagtiyagaang gawin n~g dalaga: m~ga
"velo" na sa "crochet" ang pagcacayari, maliliit na m~ga alfombra, m~ga
bulaclac na gawang camay; inilalabas din ang m~ga caunaunahang bandejang
sa calaguitnaa'y may nacapintang isang dagatang may m~ga maliliit na
isda, m~ga buaya, m~ga lamang dagat, m~ga lumot, m~ga coral at m~ga
batong vidriong maniningning ang m~ga culay. Namamaulo ang m~ga
bandejang ito sa m~ga tabaco, m~ga cigarrillo at maliliit na hitsong
pinili n~g maiinam na m~ga daliri n~g m~ga dalaga.

Cumikintab na parang salamin ang tabla n~g bahay; m~ga cortinang jusi o
pina ang m~ga pamuti n~g m~ga pintuan, sa m~ga bintana'y nacasabit ang
m~ga farol cristal, o papel rosa, azul, verde o pula: napupuspos ang
bahay n~g m~ga bulaclac at n~g m~ga lalagyan n~g m~ga halamang
namumulaclac o magaling na m~ga pamuti na ipinapatong sa m~ga pedestal
na loza sa China; pati n~g m~ga santo'y nan~gagsisigayac, ang m~ga
larawan at ang m~ga, "reliquia" ay nan~gagsasaya naman, pinapagpagan
sila n~g alaboc at binibitinan n~g pinagsalitsalit na m~ga bulaclac ang
canilang m~ga marco.

Nan~gagtatayo sa m~ga daan, sa layong halos nagcacatuladtulad, n~g
maiinam na m~ga arcong cawayang binurdahan sa libolibong paraang
tinatawag na "sincaban", at naliliguid n~g m~ga caluscos, na makita
lamang n~g m~ga bata'y nan~gagsasayahan na. Sa paliguid n~g patio n~g
simbaha'y naroon ang malaking toldang pinagcagugulan n~g mainam, na m~ga
puno n~g cawayan ang m~ga tucod, at n~g doon magdaan ang procesion. Sa
ilalim n~g toldang ito'y nan~gaglalaro ang m~ga bata, nan~gagtatacbuhan,
nan~gag-aacayatan, nan~gaglulucsuhan at canilang pinupunit ang m~ga
bagong barong talagang canilang pagbibihisan sa caarawan n~g fiesta.

Nan~gagtayo doon sa plaza n~g tablado, palabasan n~g comediang ang m~ga
guinamit na kasangcapa'y cawayan, pawid at cahoy. Diyan magsasaysay n~g
m~ga cahan~gahan~ga ang comediang Tundo, at makikipag-unahan sa m~ga
dios sa cababalaghan: diyan cacanta at sasayaw si na Marianito,
Chananay, Balbino, Ratia, Carvajal, Yeyeng, Liceria at iba pa.
Kinalulugdan n~g Filipino ang teatro at nan~gagsusumicap n~g pagdalo sa
m~ga guinagawang palabas na m~ga drama; pinakikinggang hindi umiimic ang
canta, kinatutuwaan ang sayaw at ang "mimica", hindi-sumusutsot, (tanda
n~g pagpintas,) n~guni't hindi naman pumapacpac (tanda n~g pagpupuri)
¿Hindi niya naibigan ang pinalabas? Ang guinagawa'y n~ginan~gan~gan~ga
ang canyang hitso, o cung dili caya'y umaalis na hindi guinagambala ang
ibang marahil ay nan~galulugod sa pinalalabas na iyon. Manacanacang
humihiyaw lamang ang m~ga mamamayang han~gal, pagca hinahagcan o
niyayacap n~g lumalabas na m~ga lalaki ang lumalabas na m~ga babae;
datapwa't hindi lumalampas sa gayong gawa. N~g una'y walang pinalalabas
cung hindi m~ga drama lamang; gumagawa ang poeta n~g bayan n~g isang
cathang doo'y hindi naaaring hindi magcaroon n~g labanan,
pagcacadalawang minuto, isang mapagpatawang "tupay" at cakilakilabot na
m~ga malicmatang pagbabagobago n~g anyo. Datapwa't mula n~g maisipan n~g
m~ga artista sa Tundong gumawa n~g labanan bawa't icalabing limang
"segundo" at maglagay n~g dalawang tupay, at magpalabas n~g m~ga cathang
lalo n~g di sucat mapaniwalaan, mula noo'y canilang natabunan ang
canilang m~ga capan~gagaw na m~ga taga lalawigan. Sa pagca't totoong
malulugdin sa bagay na gayon ang gobernadorcillo, ang guinawa niya'y
canyang piniling camalam ang cura, ang comediang "Principe Villardo, o
ang m~ga pacong binunot sa imbing yun~gib", dramang may "magia" at may
m~ga "fuegos artificiales."

Maya't maya'y nirerepique n~g boong galac ang m~ga campana, ang m~ga
campana ring iyon ang dumudoblas n~g camacasampong araw. M~ga ruedang
may m~ga bomba at m~ga "verso" (morterete) ang siyang umu-ugong sa
impapawid; ipakikita ang canyang dunong n~g "pirotecnico" o castillerong
filipino, na natutuhan ang canyang "arte" na sino ma'y walang nagtuturo,
naghahanda n~g m~ga toro, m~ga castillong may m~ga paputoc at may m~ga
"luces de Bengala", m~ga globong papel na pinapantog n~g han~ging
mainit, m~ga "rueda de brillante," m~ga bomba, m~ga cohetes at iba pa.

¿Tumutunog sa malayo ang caayaayang alin~gawn~gaw? Pagdaca'y nan~gag
tatacbuhan ang m~ga batang lalaki at nan~gag-uunahan sa pagtun~go sa
labas n~g bayan upang salubun~gin ang m~ga banda n~g musica. Lima ang
inupahan, bucod sa tatlong orquesta. Hindi dapat mawala ang musica n~g
Pagsanghang ang escribano ang siyang may ari, at gayon din ang musica
n~g S.P. de T., na balitang totoo n~g panahong iyon, dahil sa ang
namamatnugot ay ang maestro Austria ang lagalag bagang si "cabo
Mariano," na ayon sa sabihana'y dala raw niya sa dulo n~g canyang batuta
ang pagcabantog at ang magagandang tinig. Pinupuri n~g m~ga musico ang
canyang marcha funebre "El Sauce", at canilang pinanghihinayang siya'y
hindi nacapag-aral n~g musica, sa pagca't sa cagalin~gan niyang umisip
ay macapagbibigay dan~gal sana siya sa canyang kinaguisnang bayan.

Pumasoc na ang musica sa bayan at tumutugtog n~g masayang m~ga "marcha"
na sinusundan n~g m~ga batang marurumi ang pananamit o halos m~ga hubo't
hubad: may ang baro n~g canyang capatid ang suot, may ang salawal n~g
canyang ama. Pagdacang tumitiguil ang musica'y nasasaulo na nila ang
tugtuguing canilang narinig, canilang inuulit na sa aguing-ing n~g bibig
o isinusutsot ang tugtuguing iyon n~g lubos na cakinisan, at canilang
pinasisiyahan na cung maganda o pan~git.

Samantala'y nan~gadaratin~gan ang m~ga carromata, m~ga calesa o m~ga
coche n~g m~ga camag-anac, n~g m~ga caibigan, n~g m~ga hindi cakilala
n~g m~ga tahur na dala ang canicanilang lalong magagaling na m~ga manoc
at m~ga supot n~g guinto, at nan~gahahandang ipan~ganib ang canilang
pamumuhay sa sugalan o sa loob n~g "rueda" n~g sabun~gan.

 ¡Tumatanggap ang alferez sa gabigabi n~g limang pong piso! ang
ibinubulong n~g isang lalaking pandac at mataba sa tain~ga n~g m~ga
bagong dating; paririto si capitang Tiago at maglalagay n~g bangca; may
labing-walong libong dala si capitang Joaquin. Magcacaroon n~g "liampo,"
sampong libo ang ilalagay na puhunan ni insic Carlos. Magsisirating na
galing sa Tanawan, sa Lipa at sa Batan~gan at gayon din sa Santa Cruz,
ang malalacas na m~ga "punto" (mananaya). N~guni't magchocolate cayo.
Hindi tayo aanitan ni capitang Tiago, na gaya n~g taong nagdaan:
tatatlong misa de gracia ang canyang pinagcagugulan, at aco'y may mutya
sa cacaw. At ¿cumusta po ba ang familia?

 ¡Mabuti po! ¡mabuti po! ¡salamat! ang isinasagot n~g m~ga
nan~gin~gibang bayan; at ¿si pari Damaso?

 Magsesermon sa umaga si pari Damaso at pagcagabi casama nating siya'y
magbabangca.

 ¡Lalong mabuti! ¡lalong mabuti! ¡cung gayo'y walang ano mang
pan~ganib!

 ¡Panatag, totoong panatag tayo! ¡Bucod sa roo'y susubo si insic
Carlos!

At inaacma n~g matabang tao ang canyang m~ga daliring wari'y nabibilang
n~g salapi.

Sa labas n~g bayan ang nangyayari nama'y nabibihis ang m~ga tagabundoc
n~g lalong magagaling nilang pananamit upang dalhin sa bahay n~g
canicanilang mamumuhunan ang pinatabang magaling na m~ga inahing manoc,
m~ga baboy-ramo, m~ga usa, m~ga ibon; inilululan n~g m~ga iba sa
mabibigat n~g hilahing m~ga carreton ang cahoy na panggatong; ang m~ga
iba'y m~ga bun~gang cahoy, bihirang makitang m~ga dapo na nasusumpun~gan
sa gubat; at ang m~ga iba'y nagdadala naman n~g biga na may malalapad na
m~ga dahon, ticas ticas na may m~ga bulaclac, na culay apoy upang
ipamuti sa m~ga pintuan n~g m~ga bahay.

N~guni't ang kinaroroonan n~g lalong malaking casayahang halos ay
caguluhan na'y doon sa isang malapad na capatagang mataas, na ilang
hacbang lamang ang layo sa bahay ni Ibarra. Cumacalairit ang m~ga
"polea", umaalin~gawn~gaw ang m~ga sigawan, ang mataguinting na tunog
n~g batong nilalabra, ang martillong pumupucpoc n~g paco, ang palacol na
inilalabra n~g cahab-an. Caramihang tao ang dumuducal n~g lupa at
gumagawa sila n~g isang maluang at malalim na hucay naghahanay ang iba
n~g m~ga batong tinibag sa tibagan n~g bayan, nagbababa n~g lulan n~g
m~ga carreton, nagbubunton n~g buhan~gin, nan~gaglalagay n~g m~ga torno
at m~ga cabrestante....

 ¡Dito! ¡doon iyan! ¡Madali! ang isinisigaw n~g isang maliit na
matandang lalaking ang pagmumukha'y masaya at matalino, na ang hawac na
pinacatungcod ay isang metro na may tanso ang m~ga canto at nacabilibid
doon ang lubid n~g isang plomada. Iyon ang maestro n~g paggawa, si nor
Juang arquitecto, albanil, carpintero, blanqueador, cerrajero, pintor,
picapedrero at manacanaca pang escultor.

 ¡Kinacailan~gang ito'y mayari n~gayon din! ¡Hindi macapagtatrabajo
bucas at gagawin na ang ceremonia sa macalawa! ¡Madali!

 ¡Gawin ninyo ang hoyo sa isang paraang maipasoc na angcap na angcap
ang tila hihip na ito! ang sinasabi sa ilang m~ga picapedrero na
nan~gagpapakinis n~g isang malaking batong parisucat; ¡sa loob nito
iin~gatan ang ating m~ga pan~galan!

At inuulit sa bawa't tagaibang bayang lumalapit, ang macalilibong
canyang sinabi na:

 ¿Nalalaman ba ninyo ang aming itatayo? Talastasin ninyong ito'y isang
escuelahan, huwaran n~g m~ga ganitong bagay rin, catulad n~g m~ga
escuelahan sa Alemania, higuit pa ang cabutihan! ¡Ang arquitectong si
guinoong R. at aco ang gumuhit n~g plano, at aco ang namamatnugot sa
paggawa! Siya n~ga, po; tingnan ninyo. Ito'y maguiguing isang palaciong
may dalawang pinacapacpac; ucol ang isa sa m~ga batang lalaki at ang
isa'y sa m~ga batang babae. Magcacaroon dito sa guitna n~g isang
malaking halamanang may tatlong huwad sa bucal n~g tubig na sumusumpit
na paitaas, at caligaligaya ang sambulat n~g m~ga patac; m~ga puno n~g
cahoy diyan sa m~ga taguiliran, maliliit na halamanan, at n~g ang m~ga
bata'y magtatanim at mag-aalaga n~g m~ga halaman sa m~ga horas n~g
paglilihang, sasamantalahin ang panahon at hindi sasayan~gin. ¡Tingnan
ninyo't malalalim ang m~ga simiento! Tatlong metro at pitompo't limang
centimentro. Magcacaroon ang bahay na ito n~g tatlong bodega, m~ga
yun~gib sa ilalim n~g lupa m~ga bilangguan sa m~ga tamad mag-aral sa
malapit, sa totoong malapit sa m~ga pinaglalaruan at sa "gimnasio", at
n~g marinig n~g m~ga pinarurusahang bata cung paano ang guinagawang
pagcacatuwa n~g m~ga masisipag-mag-aral. Nakikita po ba ninyo ang
malaking lugar na iyang walang caanoano man? Itinatalaga ang capatagang
iyang lampaslampasan ang han~gin upang diyan man~gagtacbuhan at
man~gaglucsuhan ang m~ga bata. Magcacaroon ang m~ga batang babae n~g
halamanang may m~ga uupan, m~ga "columpio", m~ga cacahuyan at n~g doon
sila macarapaglaro n~g "comba", m~ga bucal n~g tubig na pumapaimbulog,
culun~gan n~g m~ga ibon at iba pa. Ito'y maguiguing isang bagay na
carikitdikitan.

At pinapagkikiskis ni nor Juan ang m~ga camay sa galac, at ang iniisip
niya'y ang pagcabantog na matatamo. Magsisiparito ang m~ga taga ibang
lupain upang dalawin iyon at sila'y man~gagtatanong: ¿Sino ang dakilang
arquitectong gumawa nito? ¿Hindi ba ninyo nalalaman? ¡Tila mandin hindi
catotohanang; hindi ninyo makilala si nor Juan! ¡Marahil totoong malayo
ang inyong pinangalin~gan! ang isasagot n~g lahat.

Nagpaparoo't parito sa magcabicabilang dulong taglay ang ganitong m~ga
pagdidilidili, na canyang inuusisang lahat, at ang lahat ay canyang
minamasdan.

 Sa ganang akin ay napacarami namang cahoy ang gamit na iyan sa isang
cabria ang canyang sinabi sa isang taong naninilaw, na siyang
namamatnubay sa ilang m~ga manggagawa; casucatan na, sa ganang akin,
ang tatlong mahahabang trozo na papagtutungcuing-calan o "tripode", at
saca tatlo pang cahoy na papagcapitcapitin!

 ¡Aba! ang isinagot n~g lalaking naninilaw na n~gumin~giti n~g
cacaiba; lalong malaking pangguiguilalas ang ating tatamuhin
samantalang lalong marami ang m~ga casangcapang gamitin natin sa gawaing
ito. Lalong mainam ang anyo n~g cabooan, lalong mahalaga at canilang
wiwicain: ¡gaano calaking pagod ang guinugol dito! ¡Makikita ninyo cung
ano ang cabriang aking itatayo! At pagcatapos ay aking pamumutihan n~g
m~ga banderola, n~g m~ga guirnaldang m~ga dahon at m~ga bulaclac ...;
masasabi ninyo pagcatapos na nagcaroon cayo n~g magandang caisipan n~g
pagcacatanggap ninyo sa akin sa casamahan n~g inyong m~ga manggagawa, at
wala n~g mahahan~gad pa si guinoong Ibarra!

Sa dacong malayolayo roo'y may natatanawang kiosko, na nagcacahugpong sa
pamamag-itan n~g isang balag na nahahabun~gan n~g m~ga dahon n~g
saguing.

Ang maestro sa escuelahang may m~ga tatlompong batang lalaki ay
nan~gaggagawa n~g m~ga corona, nan~gagtatali n~g m~ga bandera sa m~ga
maliliit na man~ga haliguing cawayang napupuluputan n~g damit na puting
pinacumbo.

 ¡Pagsicapan ninyong uminam ang pagcacasulat n~g m~ga letra! ang
sinasabi sa m~ga nagpipinta n~g m~ga salitang itatanyag sa
lahat; ¿paririto ang Alcalde, maraming m~ga cura ang magsisidalo,
marahil pati n~g Capitan General na n~gayo'y na sa lalawigan! Cung
makita nilang magaling cayong magdibujo, marahil cayo'y purihin.

 ¿At handugan cami n~g isang pizarra ...?

 ¿Sino ang nacaaalam! datapuwa't humin~gi na si guinoong Ibarra n~g isa
sa Maynila. Darating bucas ang ilang bagay na ipamamahagui sa inyong
pinacaganting pala.... Datapuwa't pabayaan ninyo ang m~ga bulaclac na
iyan sa tubig, gagawin natin bucas ang m~ga ramillete, magdadala pa cayo
rito n~g m~ga bulaclac, sa pagca't kinacailan~gang malatagan ang mesa
n~g m~ga bulaclac, ang m~ga bulaclac ay nacapagbibigay saya sa m~ga
mata.

 Magdadala rito ang aking ama bucas n~g m~ga bulaclac n~g baino at saca
isang bacol na m~ga sampaga.

 Hindi tumatanggap n~g bayad ang aking ama sa tatlong carritong
buhan~ging dinala rito.

 Ipinan~gaco n~g aking tiong siya ang magbabayad sa isang maestro, ang
idinugtong n~g pamangkin ni capitang Basilio.

At tunay n~ga naman; kinalugdan ang panucalang iyon n~g lahat halos.
Hinin~gi n~g curang siya ang mag-aamang-binyag at magbebendicion sa
paglalagay n~g unang bato, pagdiriwang na gagawin sa catapusang araw n~g
fiesta, at siyang gagawing isa sa m~ga pinacamalaking pagsasaya. Pati
n~g coadjutor ay lumapit n~g boong cakimian cay Ibarra, at sa canya'y
inihandog ang lahat n~g m~ga pamisang pagbayaran sa canya n~g m~ga
mapamintacasi hanggang sa mayari ang bahay na iyon. Mayroon pa, sinabi
ni hermana Rufa, ang mayaman at mapag-impoc na babaeng sacali't
cuculan~gin n~g salapi, canyang lilibutin ang ilang bayan upang
magpalimos, sa ilalim n~g tan~ging pagcacasunduang sa canya'y babayaran
ang paglalacbay, ang m~ga cacanin at iba pa. Pinasalamatan siya ni
Ibarra at siya'y sinagot:

 Wala tayong macucuhang mahalagang bagay, sa pagca't hindi aco mayaman
at hindi naman simbahan ang bahay na ito. Bucod sa rito'y hindi co
ipinan~gacong aking itatayo ang bahay na itong iba ang magcacagugol.

Pinagtatakhan siya at guinagawang uliran n~g m~ga binata, n~g m~ga
estudianteng galing Maynilang pumaroon doon at n~g makipagfiesta;
n~guni't gaya n~g nangyayari halos cailan man, pagca ibig nating tularan
ang m~ga tinatakhang m~ga tao, ang nagagagad lamang natin ay ang canyang
walang cabuluhang m~ga guinagawa, at cung magcaminsan pa'y ang canyang
m~ga sawing caasalan, nan~gagtataca palibhasa'y wala tayong caya sa
ibang bagay, minamasdan n~g maraming sa canya'y nan~gagtataca cung paano
ang pagtatali n~g binatang iyon n~g canyang corbata, ang m~ga iba nama'y
ang anyo n~g cuello n~g baro, at hindi cacaunti ang nagmamasid cung ilan
ang m~ga boton n~g canyang americana at chaleco.

Tila mandin pawang nan~gapawi magpacailan man ang m~ga masasamang
nangyayari sa panahong hinaharap na guinuguniguni ni matandang Tasio.
Iyan n~ga ang sinabi ni Ibarra isang araw sa canya; n~guni't siya'y
sinagot n~g matandang mapag-isip n~g malulungcot:

 Inyo po sanang alalahanin ang sinasabi ni Baltazar:


"Cung ang isalubong sa iyong pagdating
Ay masayang mukha't may pakitang guiliw,
Lalong pag-in~gata't caaway na lihim..."


Cung gaano ang galing ni Baltazar sa pagca poeta ay gayon din sa
catalinuhang umisip.

Ito at iba pang m~ga bagay ang m~ga nangyari sa araw na sinusundan n~g
fiesta bago lumubog ang araw.






=XXVII.

SA PAGTATAKIPSILIM.=


Gumawa rin naman n~g malaking handa sa bahay ni capitang Tiago.
Nakikilala natin ang may bahay; ang canyang hilig sa caparan~galanan, at
dapat na hiyain n~g canyang capalaluang pagca taga Maynila, sa carikitan
n~g piguing, ang m~ga tagalalawigan. May isa pang cadahilanang sa
canya'y pumipilit na pagsicapan niyang siya'y macapan~gibabaw na lubos
sa m~ga iba: casama niya ang canyang anac na si Maria Clara at saca
naroroon ang canyang mamanugan~gin, caya't walang pinag uusapan ang m~ga
tao cung di siya lamang.

At siya n~ga naman: hinandugan ang canyang mamanugan~gin n~g isa sa
lalong m~ga dalubasang pamahayagan sa Maynila n~g isang "articulo"
(casulatan) sa canyang unang mukha, na ang pamagat (n~g articulong iyon)
ay "¡Siya'y inyong tularan!" pinuspos siya n~g m~ga pan~garal at
inaalayan siya n~g ilang m~ga papuri. Tinawag siyang "marilag na binata
at mayamang mamumuhunan;" pagcatapos n~g dalawang renglon ay sinabing
siya'y "tan~ging mapagcaawang-gawa"; sa sumusunod na parrafo'y ikinapit
naman sa canya ang saysay na: "alagad ni Minervang naparoon sa Inang
Bayan upang bumati sa wagas na lupa n~g m~ga arte at m~ga carunun~gan"
at sa dacong ibaba pa'y "ang espanol filipino" at iba't iba pa.
Nag-aalab ang loob ni capitang Tiago sa magandang pakikipag-unahan sa
gawang magaling, at canyang iniisip na baca magaling na canyang
pagcagugulan ang pagtatayo naman n~g isang convento.

Nang m~ga nagdaang araw ay dumating sa bahay na tinatahanan ni Maria
Clara at ni tia Isabel ang maraming caja n~g m~ga cacanin at m~ga
inuming galing Europa, m~ga salaming pagcalalaki, m~ga cuadro at ang
piano n~g dalaga.

Dumating si capitang Tiago n~g araw rin n~g vispera: paghalic sa canya
n~g camay n~g canyang anac na babae, hinandugan niya ito n~g isang
magandang relicariong guinto na may m~ga brillante at m~ga esmeralda, na
ang lama'y isang tatal n~g bangca ni San Pedro, sa dacong inup-an n~g
ating Pan~ginoong Jesucristo n~g panahon n~g pan~gin~gisda.

Wala n~g lalalo pa sa galing n~g pagkikita n~g bibiananin at n~g
mamanugan~gin; cauculan n~gang sila'y mag-usap n~g nauucol sa
escuelahan. Ang ibig ni capitang Tiago'y tawaguing "Escuela ni San
Francisco."

 Maniwala cayo sa akin, ang sabi ni capitang Basilio, ¡isang magaling
na pintacasi si San Francisco! Wala cayong pakikinaban~gin cung
tatawaguin ninyong "Escuela n~g Instruccion Primaria". ¿Sino po si
Instruccion Primaria?

Dumating ang ilang m~ga caibigang babae ni Maria Clara at canilang
inanyayahan itong magpasial.

 N~guni't bumalic ca agad, ani capitang Basilio sa canyang anac na
babae na sa canya'y humihin~ging pahintulot; nalalaman mo n~g sasalo sa
atin sa paghapon si pari Damasong bagong cararating.

At canyang linin~gon si Ibarrang nag-anyong may iniisip, at idinugtong:

 Cayo po naman ay sumalo n~g paghapon sa amin; magiisa cayo sa inyong
bahay.

 Malaking totoo po ang aking pagca ibig, datapwa't dapat pong sumaaking
bahay aco't baca sacaling may dumating na m~ga "visita," ang isinagot
n~g binatang nagcacang-uutal, at iniiwasan ang titig ni Maria Clara.

 Dalhin po ninyo rito ang inyong m~ga caibigan, ang itinutol n~g boong
capanatagan ni capitang Tiago; May saganang pagcain sa aking bahay....
Bucod sa roo'y ibig cong cayo at si pari Damaso'y magcawatasan....

 ¡Magcacaroon na po n~g panahon sa bagay na iyan! ang isinagot ni
Ibarrang n~gumin~giti n~g sapilitang pagn~giti, at humandang samahan ang
m~ga dalaga.

Nanaog sila sa hagdanan.

Nangguiguitna si Maria Clara cay Victoria at cay Iday, sumusunod sa
licuran si tia Isabel.

Nagwawahi ang tao sa udyoc n~g paggalang, at n~g sila'y mabigyang daan.
Puspos n~g catacatacang cagandahan si Maria Clara: napawi ang canyang
pamumutla, at cung nananatiling tila may iniisip ang canyang m~ga mata,
ang canyang bibig naman ay wari'y walang ibang nakikilala cung hindi ang
n~giti. Taglay iyang cagandahan n~g loob n~g isang lumiligayang dalaga,
siya'y bumabati sa canyang m~ga dating cakilala mula pasa camusmusan, at
n~gayo'y nagsisipangguilalas sa canyang mapalad na cabataan. Sa culang
pang labing limang araw ay nanag-uli sa canya yaong lubos na
pagpapalagay n~g loob, yaong catabilang musmos na tila mandin nagulaylay
sa guitna n~g makikipot na tahanang nalilibot n~g pader sa beaterio;
masasabing kinikilala n~g paroparo ang lahat n~g m~ga bulaclac pagcaalis
niya sa canyang bahay-uod; nagcasiya sa canya ang lumipad na sumandali
at magpainit sa m~ga doradong sinag n~g araw upang mawala ang catigasan
n~g m~ga casucasuan n~g bagong nagcacapacpac. Cumikislap ang bagong
buhay sa boong cataohan n~g dalaga: pawang magaling at maganda ang
canyang tin~gin sa lahat; isinasaysay ang canyang pagsinta sa
pamamag-itan niyang calugodlugod na asal n~g isang virgeng palibhasa'y
walang namamasdan cung di m~ga budhing dalisay, hindi nakikilala cung
ano ang dahil n~g m~ga paghihiyahiyaan. Gayon man, pagca siya'y
inaalayan n~g masasayang m~ga aglahi'y tinatacpan niya ang canyang mukha
n~g abanico; datapuwa't pagca nagcacagayo'y n~gumin~giti ang canyang
m~ga mata at lumalaganap sa canyang boong cataohan ang bahagyang
kilabot.

Pinasimulaang lagyan n~g m~ga ilaw ang m~ga pan~gulong bahay, at sa m~ga
daang pinagdaraanan n~g m~ga musica ay sinisindihan ang m~ga ilaw n~g
m~ga aranang cawayan at cahoy na inihuwad sa m~ga arana n~g simbahan.

Natatanaw buhat sa daan, sa m~ga bintanang bucas, ang hindi naglilicat
na pagpaparoo't parito n~g m~ga tao sa m~ga bahay, sa guitna n~g
caliwanagan n~g m~ga ilaw at halimuyac n~g m~ga bulaclac, sa caayaayang
tinig n~g piano, arpa u orquesta. Nan~gaglalacaran sa m~ga daan ang m~ga
insic, m~ga castila, m~ga filipinong may suot europeo o suot tagalog.
Nan~gagcacahalohalo sa paglacad, na nan~gagcacasicuhan at
nan~gagtutulacan ang m~ga alilang lalaking may dalang carne o m~ga
inahing manoc, m~ga estudianteng nacaputi ang pananamit, m~ga lalaki't
m~ga babae, na nan~gagsisipan~ganib na sila'y matahac n~g m~ga coche at
m~ga calesa, na cahit sumisigaw n~g "tabi" ang m~ga cochero'y
nahihirapan din silang macapaghawi n~g daan.

Bumati sa ating m~ga cakilala, n~g na sa tapat sila n~g bahay ni
capitang Basilio, ang ilang m~ga kinabataan, at inaayayahang pumanhic
muna sa bahay. Ang masayang voces ni Sinang, na tumatacbong papanaog sa
hagdanan, ang siyang nagbigay wacas sa m~ga pagdadahilan upang huwag
pumanhic.

 Pumanhic muna cayong sandali upang aco'y macasama sa inyo, ang
sinasabi niya. Nababagot aco sa pakikipanayam sa gayong caraming hindi
co m~ga cakilalang walang pinag-uusapan cung di m~ga sasabun~gin at m~ga
baraja.

Nan~gagsipanhic sila.

Punongpuno ang salas n~g m~ga tao. Nan~gagpauna ang ilan upang bumati
cay Ibarra, na kilala, ang pan~galan n~g lahat; canilang pinagmamasdan
n~g boong pagcahan~ga ang cagandahan ni Maria Clara, at
nan~gagbubulungbulun~gan ang ilang m~ga matatandang babae, samantalang
n~guman~gan~ga: "¡mukhang virgen!"

Napilitan sila roong uminom n~g chocolate. Naguing matalic na caibigan
at taga pagsanggalang ni Ibarra si capitang Basilio, mula n~g araw na
sila'y maglibang sa caparan~gan. Naalaman niya, sa pamamag-itan n~g
telegramang inihandog sa canyang anac na babaeng si Sinang, na natatalos
ni Ibarra ang canyang pananalo sa usapin, ayon sa hatol n~g hucom, at
dahil dito'y sa pagca't aayaw siyang pagahis sa cagandahan n~g loob,
canyang ipinakiusap na pawalang cabuluhan ang pinagcayarian n~g sila'y
maglaro n~g ajedrez. Datapwa't sa pagca't aayaw pumayag si Ibarra sa
gayong bagay, ipinakiusap naman ni capitang Basiliong ang salaping dapat
na ibayad sa m~ga costas ay gamitin sa pagbabayad n~g isang maestro sa
gagawing escuela n~g bayan. Dahil sa gayong nangyayari, guinagamit ni
capitang Basilio ang canyang mainam na m~ga pananalita, at n~g huwag n~g
ipagpatuloy n~g ibang m~ga causapin ang canilang m~ga cacaibang adhica,
at sa canila'y sinasabi:

 ¡Maniwala cayo sa akin: sa m~ga usapin ang nananalo'y siyang
nahuhubdan!

Datapwa't wala siyang mapahinuhod na sino man, baga man canyang
sinasambit ang m~ga romano.

N~g macatapos n~g macainom n~g chocolate, napilitan ang ating m~ga
cabataang pakingan ang pianong tinutugtog n~g organista n~g bayan.

Pagca siya'y pinakikinggan co sa Simbahan ani Sinang, nacacaibig acong
magsayaw; n~gayong piano ang canyang tinutugtog ang naiisipan co nama'y
magdasal. Dahil dito'y sasama aco sa inyo.

 ¿Ibig po ba ninyong pumarito sa amin n~gayong gabi? ang inianas ni
capitang Basilio sa tain~ga ni Ibarra n~g ito'y magpaalam na maglalagay
si pari Damaso n~g isang maliit na ban~gca.

N~gumiti si Ibarra at sumagot n~g isang tan~go n~g ulo, na mangyayaring
ang maguing cahuluga'y pagsang-ayon, at mangyayari namang hindi
pagsang-ayon.

 Sino ba iyan? ang tanong ni Maria Clara cay Victoria, na itinuro sa
isang mabilis na sulyap ang isang binatang sa canila'y sumusunod.

 Iyan ... iya'y isang pinsan co, ang isinagot na halos
nagugulumihanan.

 ¿At ang isa?

Iya'y hindi co pinsan. ang dalidaling isinagot ni Sinang; iya'y isang
anac n~g aking tia.

Nagdaan sila sa harapan n~g conventong tahanan n~g cura, na ang
catotohanan ay hindi sahol sa m~ga ibang lugar sa casayahan. Hindi
napiguilan ni Sinang ang isang sigaw n~g pangguiguilalas n~g canyang
makitang may m~ga ilaw ang m~ga lampara, m~ga lamparang ang m~ga anyo'y
sa caunaunahan pa, na hindi pinababayaan cailan man ni pari Salving
siyang pag-ilawan at n~g huwag magcagugol sa petroleo. May nan~gariring
na m~ga sigawan at malalacas na halakhacan, napapanood na ang m~ga
fraile'y lumalacad n~g mahina, at iguinagalaw ang ulo n~g ayon sa
compas, at malaking tabaco ang napapamuti sa m~ga labi. Pinagsisicapan
n~g hindi paring sa canila'y nakikipanayam, na canilang gagarin ang
lahat n~g guinagawa n~g m~ga mababait na fraile. Ayon sa m~ga damit
europeong canilang casuutan, marahil sila'y m~ga cawani (empleado) n~g
gobierno o m~ga punong lalawigan.

Natanawan ni Maria Clara ang mabilog na pan~gan~gatawan ni pari Damaso
sa tabi n~g makisig na tindig ni pari Sibyla. Hindi cumikilos sa canyang
kinalalagyan ang matalinghaga at mapanglawing si pari Salvi.

 ¡Nalulungcot! ang ipinahiwatig ni Sinang; canyang pinag-iisip-isip
ang canyang magugugol sa gayong caraming m~ga panauhin. N~guni't
makikita rin ninyong hindi siya ang magbabayad cung hindi ang m~ga
sacristan. Sa tuwituwi na'y cumacain ang canyang m~ga panauhin sa ibang
lugar.

 ¡Sinang! ang ipinagwica sa canya ni Victoria.

 Totoong aco'y galit sa canya mula n~g iwasac ang "Rueda de la
Fortuna," hindi na aco man~gun~gumpisal sa canya.

Natan~gi sa lahat n~g m~ga bahay ang isang walang cailaw-ilaw, at hindi
man lamang bucas ang m~ga bintana; ang bahay na iyon ang sa alferez.
Nagtaca sa bagay na ito si Maria Clara.

 ¡Ang asuang! ¡ang Musa n~g Guardia Civil, ang wica n~ga n~g matandang
lalaki! ang biglang sinabi n~g catacot tacot na si Sinang. ¿Ano ang
ipakikialam niya sa ating m~ga catuwaan? ¡Marahil ay nagn~gan~galit!
Pabayaan mong dumating ang colera at makikita mong siya'y mag-aanyaya.

 Cailan ma'y kinasusutan co siya, at lalonglalo na n~g guluhin ang
ating pagcacatuwa sa pamamag-itan n~g canyang m~ga guardia civil. Cung
Arzobispo lamang aco'y ipacacasal co ang babaeng iyan cay pari Salvi....
¡makikita mo cung ano ang canilang maguiguing m~ga anac! Sucat bang
ipahuli ang caawaawang piloto, na sumugba sa tubig macapagbigay loob
lamang....

Hindi niya natapos ang sinasabi; sa suloc n~g plaza na pinagcacantahan
n~g isang bulag na lalaki, na isang guitarra ang catono, n~g casaysayang
ucol sa m~ga isda, may isang hindi caraniwang napapanood.

Yayo'y isang lalaking ang nacapatong sa ulo'y isang malapad na salacot
na dahon n~g buli, at dukhang totoo ang pananamit. Ang suut niya'y isang
gulagulanit na levita at salawal na maluang, na cawan~gis n~g salawal
n~g m~ga insic, na punit sa iba't ibang lugar. Carukharukhaang m~ga
panyapac ang nacasuut sa canyang m~ga paa. Sumasadilim ang canyang mukha
dahil sa canyang salacot; n~guni't manacanacang nagmumula sa cadilimang
iyon ang dalawang kislap, na pagdaca'y napapawi. Siya'y matangcad, at
napagkikikilalang siya'y bata pa, dahil sa canyang m~ga galaw.
Inilalagay sa lupa ang isang baculan, at pagcatapos ay lumalayo't
nagsasalita n~g m~ga cacaibang tinig na hindi mawatasan; nananatiling
nacatindig, lubos ang pagcalayo sa m~ga iba, na anaki'y siya at ang
caramihang tao'y talagang nan~gagpapan~gilagan ang isa't isa.
Pagcacagayo'y nan~gagsisilapit ang ilang m~ga babae sa canyang baculan
at inilalagay doon ang m~ga bun~gang cahoy, isda, bigas at iba pa. Pagca
wala n~g lumalapit na sino man, nan~gagsisilabas sa m~ga cadilimang iyon
ang ibang m~ga tinig na lalong malulungccot, n~guni't hindi na totoong
nacalulunos, napasasalamat marahil; dinarampot ang canyang baculan at
saca lumalayo upang ulitin ang gayon ding gawa sa ibang lugar naman.

Nagunita ni Maria Clara sa gayong nakita ang isang sacuna, at
pinagsumakitang itanong cung ano ano nangyayari sa cacaibang taong iyon.

 Iyan ang sanlazarohin, ang isinagot ni Iday. May apat na taon na
n~gayong kinapitan siya n~g sakit na iyan: ang wica n~g iba'y dahil sa
pag-aalaga, sa canyang ina, at anang iba nama'y dahil sa pagcapiit niya
sa malamig na bilangguan. Siya'y doon tumatahan sa cabukiran, sa malapit
na sa libin~gan n~g m~ga insic; hindi siya nakikipag-abot-usap canino
man, nan~gagsisilayong lahat sa canya sa tacot na baca mahawahan. ¡Cung
makita mo sana ang canyang dampa! Iyon ang dampa ni Guiring-guiring: ang
han~gin, ang ulan at ang araw ay pawang pumapasoc at lumalabas na
catulad n~g carayom sa damit. Ipinagbawal sa canyang humipo n~g ano mang
bagay na pag-aari n~g sino mang tao. Nahulog isang araw sa san~gha ang
isang bata; hindi naman malalim ang san~gha, datapuwa't nagcataong
siya'y dumaraan doon, ang guinawa niya'y tinulun~gan niya ang bata sa
pag-ahon doon. Napagtanto n~g ama n~g bata ang nangyaring iyon,
pagsacdal sa gobernadorcillo, at ipinapalo siya nito n~g anim sa guitna
n~g daan at saca ipinasunog pagcatapos ang yantoc. ¡Cakilakilabot iyon!
Tumatacbo sa pagtacas ang sanlazarohin, hinahabol siya n~g tagapalo at
sinisigawan siya n~g gobernadorcillo: "¡Mag-aral ca! mabuti pang malunod
na n~ga ang isang tao, huwag lamang magcasakit na gaya n~g sakit mo."

 ¡Tunay n~ga! ang ibinulong ni Maria Clara.

At hindi nalalaman ang canyang guinagawa'y dalidaling lumapit sa baculan
n~g culang palad, at inilagay roon ang relicario na bago pa lamang
cahahandog sa canya n~g canyang ama.

 ¿Ano ang guinawa mo? ang sa canya'y itinanong n~g canyang m~ga
caibigang babae.

 ¡Wala acong ibang sucat maibigay! ang isinagot, at canyang inilihim
sa pamamag-itan n~g isang tawa ang luha n~g canyang m~ga mata.

 ¿At ano ang canyang gagawin sa iyong relicario? ang sa canya'y sinabi
ni Victoria. Binigyan siya isang araw n~g salapi. N~guni't ang guinawa
n~g sanlazarohin ay inilayo sa canya ang salaping iyon sa pamamag-itan
n~g isang patpat: ¿ano ang gagawin niya sa salapi sa gayong wala sino
mang tumangap n~g ano mang bagay na galing sa canya? ¡Cung macacain sana
ang relicario!

Tiningnan ni Maria Clara n~g boong pananaghili ang m~ga babaeng
nagbibili n~g m~ga cacanin, at ikinibit ang m~ga balicat.

N~guni't lumapit ang sanlazarohin sa baculan, kinuha ang hiyas na
cuminang sa canyang m~ga camay, lumuhod, hinagcan ang hiyas na iyon, at
saca nagpugay at bago isinubsob ang canyang noo sa alaboc n~g bacas n~g
dalaga.

Ikinubli ni Maria Clara ang canyang mukha sa canyang abanico at dinala
ang panyo sa canyang m~ga mata.

Samantala'y lamapit ang isang babae sa culang palad na anaki'y
nagdarasal. Lugay at gusamot ang canyang mahabang buhoc, at sa liwanag
n~g ilaw n~g m~ga farol ay napanood ang payat at namumutla n~g mainam na
pagmumukha n~g ul-ol na si Sisa.

N~g maramdaman n~g sanlazarohin ang paghipo sa canya, nagpacasigawsigaw,
at tumindig sa isang lucso. N~guni't humawac sa canyang bisig ang ul-ol
na babae, sa guitna n~g malaking pan~gin~gilabot n~g tao, at ito ang
canyang sinabi:

 ¡Magdasal tayo! ¡magdasal tayo! ¡N~gayon ang caarawan n~g m~ga patay!
Ang m~ga ilaw na iya'y siyang m~ga buhay n~g m~ga tao; ¡ipagdasal natin
ang aking m~ga anac na lalaki!

 ¡Ilayo ninyo ang babaeng iyan, papaglayuin ninyo sila! sa pagca't
mahahawa ang ul-ol na babae! ang sigawan n~g caramihang tao, datapwa't
walang man~gahas na lumapit sino man.

 ¿Nakikita mo ba ang ilaw na iyon sa campanario? ¡Ang ilaw na iyon ang
aking anac na si Basiliong nananaog sa pamamag-itan n~g isang lubid!
¿Nakikita mo ba ang ilaw na iyon na convento? Ang ilaw na iyon ang aking
anac na si Crispin, n~guni't hindi co sila paroroonan sa pagca't may
sakit ang cura at siya'y maraming m~ga onza, at ang m~ga onza'y
nan~gawawala. ¡Magdasal tayo at ating ipatungcol sa caluluwa n~g cura!
Dinadalhan co siya n~g amargoso at zazalidas; punongpuno ang aking
halamanan n~g m~ga bulaclac at dating may dalawa acong anac na lalaki.
¡Dati acong may halamanan, nag-aalaga aco m~ga bulaclac at dating may
dalawa acong anac na lalaki!

At binitawan ang sanlazarohin at lumayong cumacanta:

 ¡Dating may halamanan aco't m~ga bulaclac, aco'y dating may m~ga anac
na lalaki, halamanan at m~ga bulaclac!

 ¿Ano na ba ang nagawa mong magaling sa cahabaghabag na babaeng
iyan? ang tanong ni Maria Clara cay Ibarra.

 ¡Wala pa! siya'y nawala n~g m~ga araw na ito sa bayan at hindi
nangyaring siya'y masumpun~gan! ang isinagot n~g binatang nagdadalang
cahihiyan Bucod sa roo'y totoong marami ang aking guinawa, n~guni't
huwag ca sanang mahapis; ipinan~gaco sa akin n~g curang tutulun~gan niya
aco, tuloy ipinagtagubilin niya sa akin ang malaking pag-iin~gat at
paglilihim sa pagca't tila mandin isang cagagawan n~g guardia civil
¡Totoong ipinagmamalasakit n~g cura ang babaeng iyan!

 ¿Hindi ba sinasabi n~g alferez na canyang ipahahanap ang m~ga bata?

 ¡Oo, n~guni't n~g sabihin iyo'y may caunting....calan~guhan siya!

Casasabi pa n~g gayong bagay n~g canilang makitang hindi inihahatid cung
di kinacaladcad ang ul-ol na babae n~g isang soldado: aayaw sumama si
Sisa.

 ¿Bakit ba ninyo hinuli ang babaeng iyan? ¿Ano ang canyang guinawa? ang
tanong ni Ibarra.

 ¿Cung bakit? ¿Hindi ba ninyo nakita cung paano ang guinagawa niyang
pag-iin~gay? ang sagot n~g tagapag-in~gat n~g catahimican n~g bayan.

Dalidaling kinuha n~g sanlazarohin ang canyang baculan at lumayo.

Minagaling ni Maria Clarang umuwi na, sa pagca't lumipas sa canya ang
tuwa at casayahan.

 ¿Mayroon din palang m~ga taong hindi lumiligaya! ang canyang
ibinulong.

Pagdating niya sa pintuan n~g canyang bahay, canyang naramdamang
naragdagan ang canyang capanglawan, n~g canyang mahiwatigang aayaw
pumanhic at nagpapaalam ang nan~gin~gibig sa canya.

 ¡Kinacailan~gan! ang sabi n~g binata.

Pumanhic sa hagdanan si Maria Clarang ang sumasaisip ay totoong
nacayayamot ang m~ga araw n~g fiesta, pagca dumarating ang m~ga
panauhing tagaibang bayan.






=XXVIII.=

=MAN~GA SULAT=


_Ang bawa't tao'y nagsasaysay
ayon sa  kinasasapitan
sa fiestang pinaroroonan._



Sa pagca't walang ano mang mahalagang nangyayari sa m~ga taong
sinasaysay natin ang buhay na pinagdaanan, sa gabi n~g sinusundang araw
n~g fiesta at gayon din sa kinabucasan, magalac na lalactawan namin ang
araw na ito n~g pagsasaya, cung di lamang inaacala naming baca sacali
han~garing maalaman n~g sino mang bumabasang taga ibang lupain cung
paano ang guinagawa n~g m~ga filipino sa canilang m~ga pagpifiesta. Sa
ganitong cadahilana'y sisipiin naming hindi daragdaga't hindi babawasan
ang ilang m~ga sulat, na ang isa sa canila'y ang sa "corresponsal" n~g
isang pamahayagang matimtiman at tinatan~gi sa Maynila, na
cagalanggalang dahil sa canyang cataasan at cahigpitang manalita. Ang
m~ga bumabasa sa amin ang siya n~g bahalang magpuno sa ilang maliliit at
calacarang m~ga cauculan.

Narito ang sulat n~g carapatdapat na "corresponsal" n~g mahal na
pamahayagan:

"Guinoong Namamatnugot....

"Tan~gi cong caibigan: cailan ma'y hindi pa aco nacapapanood, at
inaacala cong hindi na aco macapapanod pa sa m~ga lalawigan n~g isang
fiestang tungcol sa religiong totoong dakila, maningning at nacababagbag
n~g loob, na gaya n~g pagsasayang guinagawa sa bayang ito n~g m~ga
totoong cagalanggalang at m~ga banal na m~ga paring Franciscano."

"Pagcaramirami n~g dumalo: nagtamo aco rito n~g ligayang bumati sa halos
lahat n~g m~ga castilang tumitira sa lalawigang ito, sa tatlong
cagalanggalang na m~ga Paring Agustino na na sa lalawigang Batan~gan, sa
dalawang cagalanggalang na m~ga Paring Dominico, na ang isa sa canila'y
ang totoong cagalanggalang na si Pari Fray Hernando de la Sibyla, nasa
canyang pagparito'y canyang pinaunlacan ang bayang ito, bagay na hindi
dapat calimutan magpacailan man n~g m~ga carapatdapat na m~ga tagarito.
Nakita co rin naman ang lubhang maraming m~ga caguinoohang taga
lalawigang Tan~guay, Capangpan~gan, ang maraming mayayamang m~ga taga
Maynila at maraming m~ga banda n~g musica, at ang isa sa canila'y ang
lubhang mainam na banda sa Pagsanghan, pag-aari n~g guinoong Escribanong
si guinoong Miguel Guevara at ang caramihang m~ga insic at m~ga indio,
na taglay n~g m~ga insic ang canilang talagang dating caugaliang pagca
maibiguing macakita n~g iba't ibang bagay, at n~g m~ga indio ang
canilang asal na mapamintacasi, hinihintay nila n~g maalab na pagmimithi
ang pagdating n~g araw na ipagsasaya ang dakilang fiesta, upang canilang
mapanood ang palalabasing "comico-mimico-lirico-coreografico-dramatico,"
at n~g magawa ang bagay na ito'y sila'y nagtayo n~g isang malaki at
maluang na tablado sa guitna n~g plaza."

"N~g icasiyam na oras n~g gabi n~g araw na icasampo nitong buwan, araw
na sinusundan n~g fiesta, pagcatapos n~g isang masarap at saganang
hapunang inihandog sa amin n~g Hermano Mayor, tinakhan naming lahat na
m~ga castila't m~ga fraileng na sa convento, ang caaliw-aliw na tugtog
n~g musicang may casabay na nagsisiksicang caramihang tao at n~g ugong
n~g m~ga cohete at malalaking bomba, at pinamamatnugutan n~g m~ga guinoo
n~g bayan, ang tinutun~go'y ang convento upang cami'y sunduin at ihatid
sa lugar na nahahanda at iniuucol sa amin at n~g doo'y panoorin namin
ang catuwaang palalabasin."

"Napilitan caming pahinunod sa gayong magandang anyaya, baga man lalo
sanang minamagaling co pa ang magpahin~galay sa m~ga bisig ni Morfeo, at
pagcalooban n~g masanghayang pagpahin~galay ang aking nananakit na m~ga
laman at buto, salamat sa nilundaglundag n~g lulanang sa ami'y
ipinagcaloob n~g Gobernadorcilio sa bayan n~g B."

"Nanaog n~ga cami at aming hinanap ang aming m~ga casamang humahapon
bahay na pag-aari rito n~g mapamintacasi at mayamang si don Santiago de
los Santos. Ang totoong cagalanggalang na si Pari Fray Bernardo Salvi na
cura nitong bayan, at ang totoong cagalanggalang na si Pari Fray Damaso
Verdolagas, na sa tanging biyaya n~g Cataastaasan ay magaling na sa
dinaramdam na sa canya'y guinawa n~g camay na pusong, na ang casama'y
ang totoong cagalanggalang na si Pari Fray Hernando de la Sibyla at ang
banal na cura sa Tanawan at iba pang m~ga castila, ang siyang m~ga
panauhin n~g mayamang filipino. Diya'y nagtamo caming capalarang
pangguilalasan, hindi lamang ang lubhang mahahalagang casangcapan at
cagalin~gang magpamuti n~g may-ari n~g bagay, bagay na hindi caraniwan
sa m~ga taong tubo rito, cung di naman ang camahalmahalan,
cagandagandahan at mayamang dalagang magmamana, na nagpakilalang siya'y
tunay at ganap na alagad ni Santa Cecilia sa pagtugtog n~g lalong
caayaayang musicang likha n~g m~ga aleman at n~g m~ga italiano, sa
canyang mainam na piano, na ano pa't ang canyang cagalin~gang tumugtog
ay nagpaalaala sa akin sa babaeng si Galvez. Sayang at napacatimtiman
naman ang gayong lubos sa cagalin~gang binibini, at inililihim ang
canyang m~ga carapatan sa madlang caguinoohang pawang pagpupuri lamang
ang sa canya'y handog. Hindi co dapat iwan sa tintero, na sa bahay n~g
nag-anyaya'y pinainom cami n~g champana at masasarap na m~ga licor n~g
boong casaganaan at cagandahang loob na siyang caugaliang hindi
nagbabago n~g kilalang mamumuhunan."

"Pinanood namin ang palabas. Kilala na po ninyo ang ating m~ga artistang
si na Ratia, Carvajal at Fernandez; cami lamang ang nacaunawa n~g
canilang carikitang lumabas, sa pagca't ang m~ga taong walang
pinag-arala'y walang napagtanto cahi't babahagya. Magaling ang
pagcacalabas ni Chananay at ni Balbino, baga man may caunting pamamaos
nila: isang pagcantang hidwa n~g caunti sa musica ang guinawa ni
Balbino, datapuwa't catacataca ang cabooan at ang canilang pagpupumilit
sa mabuting pagganap. Lubhang naibigan n~g m~ga indio at lalong-lalo na
n~g gobernadorcillo ang comediang tagalog: nagpakita n~g malaking
catuwaan ang gobernadorcillo at sinasabi sa aming sayang daw at hindi
pinapakipag-away ang princesa sa gigante na sa canya'y umagaw, bagay na
sa canyang balac ay lalo sanang caguilaguilalas, at higuit pa, cung
hindi mangyaring talban ang gigante cung di sa pusod lamang, na gaya
baga n~g isang nagn~gan~galang Ferragus, ayon sa nababasa sa casaysayan
n~g buhay n~g Doce Pares. Nakikisang-ayon sa acala n~g gobernadorcillo
ang totoong cagalanggalang na si Pari Fray Damaso, taglay iyang
cagandahan n~g pusong siyang ikinatatangi niya, at ang idinagdag pa'y
cung sacali't magcagayon daw, ang princesa na ang hahanap n~g paraan at
n~g canyang masunduan ang pusod n~g gigante upang sa gayo'y canyang
mapatay."

"Hindi co po kinacailan~gang sabihin sa inyong samantalang guinagawa ang
pagpapalabas ay di itinulot n~g Rothschild na filipinong magculang n~g
ano man sa cagandahan n~g canyang loob: ang m~ga sorbete, m~ga limonada
gaseosa, m~ga refresco, m~ga matamis, m~ga alac at iba't iba pa'y
saganang ipinamamahagui sa aming lahat na nangaroon. Ininong totoo, at
na sa catuwiran n~ga ang gayong pag-ino, ang pagcawala roon n~g kilala
at marunong na binatang si don Juan Crisostomo Ibarra, na ayon sa talos
na ninyo, ay dapat na siyang mangulo bucas sa pagbebendicion n~g unang
bato na nauucol sa dakilang "monumento" na canyang ipinatatayo sa udyoc
n~g malaking nais na macagawa n~g magaling. Ang carapatdapat na calahing
ito n~g m~ga Pelayo at n~g m~ga Elcano, (sa pagca't ayon sa napagtanto
co'y tubo sa ating bayani at uring mahal na m~ga lalawigan sa dacong
Timugan n~g Espana ang isa sa canyang m~ga nuno sa ama, na marahil ay
isa sa m~ga unang kinasama ni Magallanes o ni Legaspi) ay hindi rin
napakita sa m~ga nalalabing oras n~g araw, dahil sa caunting sakit na
canyang dinaramdam. Nagpapalipatlipat sa m~ga bibig ang canyang
pan~galang ipinan~gun~gusap lamang upang purihin, m~ga pagpupuring hindi
mangyayaring di mauuwi sa icararan~gal n~g Espana at n~g tunay na m~ga
castilang gaya na n~ga natin, na cailan ma'y hindi natin
pinasisinun~galin~gan cailan man ang ating dugo, cahit magpacaramirami
ang m~ga maguing cahalo."

"Napanood namin n~gayong icalabing isa n~g buwan, sa dacong umaga, ang
isang nangyaring lubhang nacababagbag n~g loob. Hayag n~ga at talastas
n~g lahat na sa araw na ito'y cafiestahan n~g Virgen de la Paz (Virgen
n~g Capayapaan), at ito'y ipinagsasaya n~g m~ga Hermano (capatid) n~g
Santisimo Rosario Bucas ang cafiestahan n~g Pintacasing si San Diego, at
sa fiestang iya'y lubhang nakikitulong ang m~ga Hermano n~g V.O.T.
(Venerable Orden Tercera; Cagalang-galang na Pan~gatlong Hanay). May
isang malaking pagpapataasang banal ang dalawang Capisanang ito sa
paglilingcod sa Dios, at dumarating ang ganitong gawang cabanalan
hanggang sa panggalin~gan n~g santong pagcacasamaan n~g loob nila, gaya
na n~ga nitong huling nangyari dahil sa pakikipagtalo sa salitaan n~g
dakilang taga pagsermong kinikilalang talagang balita, na hindi iba't
ang di mamakailang aking binangguit, na totoong cagalanggalang na si
Pari Fray Damaso, na siyang lalagay bucas sa sadyang licmuan n~g
Espiritu Santo, at ayon sa maacala n~g lahat ay hindi malilimutang
paunlacan n~g religion at n~g literatura."

"Alinsunod n~ga sa aming sinasaysay, napanood namin ang isang nangyaring
lubhang nacapagtuturo at nacababagabag n~g loob. Lumabas sa sacrista ang
anim na m~ga bata pang m~ga "religioso" (fraile), ang tatlo sa canila'y
upang mangagmisa at ang tatlo n~g mag-"acolito", nanicluhod sila sa
harap n~g altar, at kinanta n~g "celebrante" (ang magmimisa) na ito
n~ga'y ang totoong cagalanggalang na si pari Fray Hernando Sibyla, ang
"Surge Domme", na siyang dapat maging pasimula n~g procesion sa paliguid
n~g simbahan, taglay yaong mainam na voces at anyong mataimtin na sa
canya'y kinikilala n~g lahat at siyang lubos na ipinaguiguing dapat niya
sa pangguiguilalas n~g madla. Pagca tapos n~g "Surge Domine",
pinasimulan ang procesion n~g gobernadorcillo, na nacafrac, dala ang
"guion" at may casunod na apat na sacristang may hawac na m~ga
insensario. Sumusunod sa canilang licuran ang m~ga cirial na pilac, ang
caguinoohan n~g bayan, ang mahahalagang m~ga larawang nasusuutan n~g
sutlang raso at guinto ni na Santo Domingo at San Diego, at n~g Virgen
de la Paz na may isang carikitdikitang balabal (manto) na azul at may
m~ga planchang pilac na dinorado, handog n~g banal na capitang paradong
si don Santiago de los Santos, na totoong carapatdapat uliranin at hindi
casiya ang siya'y ibantog magpacailan man. Nalululan ang lahat n~g m~ga
larawang ito sa m~ga carrong pilac. Sumusunod caming m~ga castila at ang
ibang m~ga religioso sa licuran n~g Ina n~g Dios: tinatangkililc n~g
isang paliong dala n~g m~ga cabeza de barangay ang "oficiante" at ang
wacas n~g procesio'y ang may mabuting carapatang capisanan n~g Guardia
Civil. Inaacala cong hindi na cailan~gang sabihing caramihang m~ga
"indio" ang siyang bumubuo n~g dalawang hanay n~g procesion, na pawang
may tan~gang candilang may nin~gas at taglay ang boong pamimintacasi.
Tumutugtog ang musica n~g m~ga marcha religiosa; ulit-ulit na putoc ang
siyang guinagawa n~g m~ga bomba at n~g m~ga apoy na rueda.
Nacapangguiguilalas ang panonood n~g cahinhinan at nin~gas n~g loob na
iniuudioc sa puso n~g m~ga nanampalataya sa canilang wagas at malaking
pananalig sa Virgen de la Paz ang pagdiriwang na lubos at marubdob na
pamimintacasing guinagawa nating nagtamo n~g palad na ipan~ganac sa
lilim n~g casantasantahan at walang bahid na dun~gis na bandera n~g
Espana sa ganitong m~ga cafiestahan."

"N~g matapos ang procesio'y pinasimulan ang misa, na sinasaliwan n~g
orquesta at n~g m~ga artista n~g teatro. N~g matapos na ang Evangelio'y
pumanhik sa pulpito ang totoong cagalanggalang na si Pari Fray Manuel
Martin, agustinong nanggaling sa lalawigang Batan~gan, na pinagtakhan
n~g m~ga nakikinig na pawang nan~gabitin sa canyang pananalita,
lalonglalo na ang m~ga castila, sa pagpapasimula n~g pan~gan~garal n~g
wicang castila, na sinaysay n~g boong cabayanihan sa m~ga pananalitang
magagaang ang pagcacataglay, at totoong angcap na ancap, na ano pa't
pinupuspos ang aming m~ga puso n~g mataimtim na pamimintacasi at
pag-aalab. Ang ganitong pan~gun~gusap n~ga ang siyang marapat ilagda sa
dinaramdam, o ating dinaramdam pagca nauucol ang sinasaysay sa Virgen o
sa ating sinisintang Espana, at lalonglalo na pagca naisasal-it sa
sinasabi, yamang mangyayari naman sa bagay na ito, ang m~ga caisipan n~g
isang principe n~g Iglesia, na si "senor Monescillo," na mapapagtitibay
na siyang dinaramdam n~g lahat n~g m~ga castila."

"N~g matapos ang misa'y pumanhic caming lahat sa convento, na casama n~g
m~ga caguinoohan sa bayan at iba pang mahahalagang m~ga tao, at doo'y
hinandugan sila n~g boong cagandahan n~g loob, pagpipitagan at
casaganaang siyang kinaugalian n~g totoong cagalanggalang na si Pari
Fray Salvi, na inalayan nila n~g m~ga tabaco at m~ga pagcaing inihanda
n~g Hermano Mayor sa silong n~g Convento na handa sa lahat n~g m~ga
nagcacailan~gang patahimikin ang m~ga pan~gan~gailan~gan n~g sicmura."

"Walang naguing caculan~gang ano man sa loob n~g maghapon upang bigyang
casiyahan ang fiesta at n~g upang manatili ang masayang caasalan n~g
m~ga castila, na sa m~ga gayong capanahuna'y hindi mangyaring
mapiguilan, na ipinakikilala, cung minsa'y sa m~ga "cancion" o m~ga
sayaw, at cung minsa'y sa m~ga walang cahulugan at masayang m~ga
paglilibang, palibhasa'y may m~ga pusong mahal at malacas, na ano pa't
hindi nacararaig sa canila ang m~ga pighati, at sucat na ang magcapisan
ang tatlong castila sa alin mang lugar, upang doo'y tumacas ang
calungcutan at sama n~g loob. Pinag-alayan n~ga sa maraming bahay si
Terpsicore datapuwa't lalonglalo na sa marilag na cayamanyamanang
filipino na pinagpiguin~gan sa amin sa pagcain. Hindi co na
kinacailan~gang sabihin po sa inyong lubhang masagana at masarap ang
m~ga ipinacain sa piguing na iyon, na masasabing pan~galawa na n~g m~ga
piguing sa casalan sa Cana o cay Camacho, na pinagbuti at dinagdaran pa
mandin. Samantalang nagtatamasa cami n~g m~ga caligayahan n~g pagcaing
pinamamatnubayan n~g isang tagaluto n~g "La Campana," tumutugtog naman
ang orquesta n~g m~ga cawiliwiling tinig. Taglay n~g cagandagandahang
dalaga sa bahay, ang isang casuutang mestiza, at isang wari'y agos n~g
m~ga brillante, at siya n~ga, ayon sa pinagcaratihan na, ang reina n~g
fiesta. Dinamdam naming lahat na dahil sa isang hindi naman malubhang
pagcapatapiloc n~g canyang magandang paa'y hindi siya nangyaring
nagcamit n~g m~ga ligaya sa pagsasayaw, sa pagca't cung ayon sa aming
nahiwatigang siya'y ganap sa cagalin~gang gumawa n~g ano man, ang
guinoong binibining de los Santos, cung sumayaw marahil ay catulad n~g
isang "silfide"."

"Dumating n~g hapong ito ang Alcalde n~g lalawigan, upang bigyan n~g
cadakilaan sa canyang pagharap ang gagawing "ceremonia" bucas. Dinamdam
niya ang pagsama n~g damdam n~g hirang na mamumuhunang si guinoong
Ibarra, na salamat sa Dios, at ayon sa sabihana'y magaling na."

"Nagcaroon n~g gabing ito n~g mainam na procesion, datapuwa't sasabihin
co na ang bagay na ito sa aking sulat bucas, sa pagca't bucod sa m~ga
malalaking bombang sa aki'y nacatulig at halos nacabin~gi, aco'y totoong
pagod at nahahapay na aco sa pag-aantoc. Samantalang binabawi co ang
lacas sa m~ga bisig ni Morfeo, sa macatuwid baga'y sa catre n~g
convento, hinahan~gad co, tan~gi cong caibigang cayo'y matamo n~g
magandang gabi at hanggang bucas, isang araw na dakila."


"Ang mairuguin ninyong catotong nakikirama'y.

"Ang Corresponsal.

San Diego, 11 n~g Noviembre."


Ito ang isinulat n~g mabait na corresponsal. Tingnan naman natin n~gayon
cung ano ang isinulat ni capitang Martin sa canyang catotong si Luis
Chiquito.

"Minamahal cong Choy: Magmadali cang pumarini, cung mangyayari;
sapagca't ang fiesta'y totoong masaya; sucat ang matanto mong halos
natumba ang bangca ni capitang Joaquin: macaitlong pinagulong ni
capitang Tiago ang canyang taya, at sa tatlong iyo'y tumama, at pinto
n~g pintong palagui, caya't sa gayong nangyari lalong nangliliit sa
catuwaan si cabezang Manuel na may ari n~g bahay. Binasag ni Pari
Damaso, sa isang dagoc, ang isang ilawan, sa pagca't hangga n~gayo'y
hindi pa siya tumatama miminsan man lamang. Natalo ang Consul sa canyang
m~ga sasabun~gin, at natalo sa bangca ang lahat n~g pinanalunan sa atin
sa fiesta n~g Binyang at sa fiesta n~g Pilar, sa Santa Cruz."

"Inaasahan naming isasama rito sa amin ni capitang Tiago ang canyang
mamanugan~gin, ang mayamang nagmana cay Don Rafael, datapuwa't wari'y
ibig manding tumulad sa canyang ama, sa pagca't hindi man lamang
napakita ¡Sayang! Sa masid co'y hindi siya pakikinaban~gan cailan man."

"Malaking totoong cayamanan ang nakikita n~g insic na si Carlos sa
"liampo"; naghihinala acong may taglay siyang ano mang lihim, isang
bato-balani marahil: walang tiguil ang canyang pagdaing n~g sakit n~g
ulo, na may taling panyo pagca tumitiguil na n~g untiunti ang umiikit na
sangkap n~g "liampo," pagcacagayo'y tumutun~go siya n~g mainam hanggang
sa halos mapabunggo na sa canyang noo, na anaki'y ibig na totoong
hiwatigan ang pag-inog na iyon. Nagcuculang tiwala aco, dahil sa may
nalalaman acong m~ga cawan~gis n~g bagay na iyong guinagawa."

"Paalam, Choy; magaling ang calagayan n~g aking m~ga sasabun~gin, at ang
aking asawa'y masaya at naglilibang."

"Ang iyong catotoo.

Martin Aristorenas."

Tumanggap naman si Ibarra n~g isang maliit na liham na may paban~go, na
ibinigay sa canya n~g gabi n~g unang araw n~g fiesta ni Andeng, na
capatid sa suso ni Maria Clara. Ganito ang sabi n~g liham:

"Crisostomo: Mahiguit n~g isang araw na hindi ca napakikita;
nahiguin~gan cong may caunting dinaramdam icaw, cata'y ipinagdasal at
ipinagsindi cata n~g dalawang malalaking candila, baga man sinasabi n~g
tatay na hindi raw mabigat naman ang sakit mo. Totoong niyamot nila aco
cagabi at n~gayon; pinatutugtog nila aco n~g piano at canila acong
inaanyayahang sumayaw. Hindi co nalalamang lubhang marami sa ibabaw n~g
lupa ang m~ga nacapagbibigay yamot. Cung hindi lamang cay Pari Damaso na
pinagpipilitang aco'y liban~gin sa pagsasaysay n~g maraming bagay, aco
sana'y magcuculong sa aking silid upang matulog. Isulat mo sa akin cung
ano ang dinaramdam mo, sa pagca't sasabihin co sa tatay na icaw ay
dalawin. Samantala'y inutusan cong pumaryan sa iyo si Andeng, at n~g
ipagluto ca n~g cha; magaling siyang magluto at marahil ay daig ang
iyong m~ga alila."

"Maria Clara."

"Pahabol. Pagca hindi ca naparini bucas, hindi aco paparoon sa
ceremonia. Calakip."




=XXIX.=

=ANG UMAGA.=


Tinugtog n~g m~ga banda n~g musica ang "diana" sa unang pagsilang n~g
liwayway, na ano pa't pinucaw n~g masasayang tugtuguin ang m~ga pagal na
m~ga mamamayan. Nanag-uli ang buhay at casayahan, muling nirepique ang
m~ga campana at nagpasimula ang m~ga putucan.

Yaon ang catapusang araw n~g fiesta, yaon ang tunay na araw n~g
cafiestahan. Inaasahang lalong marami ang mapapanood, higuit pa sa
nacaraang araw. Lalong marami ang m~ga "manong" n~g V.O.T. (Venerable
Orden Tercera; Cagalanggalang na Pan~gatlong Hanay) cay sa m~ga manong
n~g Santisimo Rosario, at nan~gagsisin~giti n~g boong cabanalan ang m~ga
manong na iyon ni San Francisco, sa canilang paniniwalang sa gayo'y
canilang mahihiya, ang canilang m~ga capan~gagaw. Lalong marami ang
bilang n~g m~ga candilang canilang binili: nag-ani n~g malaking
pakinabang ang m~ga insic na magcacandila, at nangag-iisip silang
pabinyag upang maipakilala nila ang canilang pagtumbas, baga man
sinanabi n~g ilang yao'y hindi raw sa canilang pananampalataya sa pagca
catolico cung di sa canilang nais na macapag-asawa. Datapawa't sa gayo'y
sumasagot ang m~ga babaeng banal:

 Cahi't magcagayon man, hindi mangyayaring hindi maguing isang himala
ang sabaysabay na pag-aasawa n~g gayong caraming m~ga insic;
papagbabaliking loob na sila n~g canicanilang m~ga esposa.

Isinuot n~g m~ga tao ang canilang lalong magagaling na m~ga bihisan;
lumabas sa kinatataguang m~ga cajita ang lahat n~g m~ga hiyas. Sampo n~g
m~ga "tahur" at n~g m~ga sugarol ay nagbihis n~g m~ga barong bordado na
may malalaking brillante, mabibigat na tanicalang (cadena) guinto at
mapuputing sombrerong jipijapa. Ang matandang filosofo lamang ang
nananatili sa dating suot; ang baro'y sinamay na may m~ga guhit na itim,
nabobotones hanggang sa liig maluang na zapatos at malapad na sombrerong
fieltro na culay abo.

 ¡N~gayo'y lalo pa manding mapanglaw cayo cay sa dati! ang sabi sa
canya n~g teniente mayor, ¿aayaw po ba cayong manacanaca tayong
magsaya, yamang maraming tayong lubhang sucat na itan~gis?

 ¡Hindi ang cahulugan n~g pagsasaya'y dapat na gumawa n~g m~ga
caululan! ang isinagot n~g matanda. ¡Ito rin ang haling na pagtatapon
n~g salapi sa taon-taon! At ang lahat n~g ito'y ¿bakit? iwaldas ang
salapi, sa gayong macapal na totoo ang carukhaan at m~ga
pan~gan~gailan~gan. ¡Aba! nalalaman co na; ¡ito ang pagtatapon, ang
maruming paggagalac upang matacpan ang m~ga carain~gan n~g lahat!

 Nalalaman na po ninyong sumasang-ayon aco sa inyong m~ga
caisipan, ang muling sinabi ni don Filipo, na tila ibig magpakitang
galit at tila n~gumin~giti. Cayo'y aking ipinagsasanggalang, datapuwa't
¿ano ang aking magagagawa sa gobernadorcillo at sa cura?

 Magbitiw n~g tungcol ang sinundan n~g filosofo, at saca lumayo.

Natigagal si Don Filipo, at sinundan n~g mata ang matanda.

 Magbitiw n~g tungcol! ang ibinubulong, samantalang tumutun~go sa
simbahan, ¡magbitiw! ¡Oo! cung isa sanang bagay na nagbibigay dan~gal
ang tungculing ito at hindi isang pas-anin, ¡oo, bibitiwan co!

Puno n~g tao ang patio n~g simbahan: m~ga lalaki't m~ga babae, m~ga
bata't m~ga matatanda, taglay ang lalong magagaling na pananamit, na
nan~gagcacahalo-halo, pumapasoc at lumalabas sa makikipot na m~ga
pintuan. Amoy polvora, amoy bulaclac, amoy incienso, amoy paban~go;
pinatatacbo at pinasisigaw ang m~ga babae at pinapagtatawa ang m~ga bata
n~g m~ga bomba, n~g m~ga cohete at n~g m~ga buscapies. Isang banda n~g
musica ang tumutugtog sa tapat n~g convento, isang banda naman ang
naghahatid sa m~ga nan~gan~gatungculan sa bayan, ang m~ga ibang banda'y
naglilibot sa m~ga daang kinalaladlaran at winawagaywayan n~g maraming
m~ga bandera. Lumilibang sa panin~gin ang liwanag at culay na sarisari,
at sa pangpakinig nama'y m~ga tinig at m~ga ugong. Hindi nagtitiguil ang
m~ga campana n~g carerepique, nagcacasalasalabat ang m~ga coche at m~ga
calesa, na manacanacang ang m~ga cabayong humihila sa canila'y
nangaguiguitla dumadamba, humuhulay, m~ga bagay na baga man hindi
casangcap sa palatuntunan n~g fiesta, gayon ma'y naguiguing isang
panooring hindi pinagbabayaran at siyang lalong mahalaga.

Nag-utos ang Hermano Mayor sa araw na ito n~g m~ga alila upang
man~gaghanap sa m~ga daan n~g m~ga inaanyayahan, tulad sa nagpiguing na
sinasabi sa atin n~g Evangelio. Halos sapilitan ang pag-aanyaya upang
uminom n~g chocolate, cafe, cha, cumain n~g matamis, at iba pa. Madalas
na naguiguing cawan~gis n~g isang pakikipagcagalit ang guinagawang
pag-aanyaya.

Gagawin na ang misa mayor, ang misang tinatawag na "de dalmatica",
catulad n~g misa cahapong sinasaysay n~g carapatdapat na corresponsal,
at ang bilang caibhan lamang, ang magmimisa n~gayo'y si Pari Salvi, at
sa m~ga taong makikinig n~g misa n~gayo'y casama ang Alcalde n~g
lalawigan, caacbay ang maraming m~ga castila at m~ga taong marurunong,
upang pakinggan si Pari Damaso na totoong bantog sa lalawigan. Sampo n~g
alferez, baga man siya'y lubhang dala na sa m~ga pan~gan~garal ni Pari
Salvi, pumaroon din, sa pagpapatotoo niya n~g cagalin~gan n~g canyang
loob at n~g cung mangyayari, macapanghiganti siya sa m~ga pagbibigay
galit na sa canya'y guinawa n~g cura. Sa calakhan n~g pagcabantog ni
Pari Damaso'y ipinag-pauna na n~g corresponsal ang pagsulat namamatnugot
n~g pamahayagan n~g sumusunod:

"Alinsunod sa aking ipinagpauna na sa inyo sa walang wasto cong m~ga
talata cahapo'y gayon n~ga ang nangyari. Nagcamit cami n~g tan~ging
capalarang mapakinggan ang totoong cagalanggalang na si Pari Fray Damaso
Verdolagas, na nagcurang malaon sa bayang ito, at n~gayo'y inilipat sa
lalong malaki, bilang ganting pala sa canyang mabuting pagtupad sa
canyang m~ga catungculan. Lumagay ang maningning na mananalumpati n~g
m~ga mahal na bagay sa paaralang Espiritu Santo ang nagtuturo, at
nagsaysay n~g carikitdikitan at calalim-lalimang sermon, na nagbigay
cabanalan sa madla at pinagtakhan n~g lahat n~g m~ga binyagang
naghihintay n~g boong pagmimithi n~g pagsilang sa lubhang mapagbun~gang
m~ga labi n~g nacaguiguinhawang bucal n~g walang hanggang-buhay.
Cadakilaan sa m~ga cahulugan, capan~gahasan sa m~ga munacala, m~ga
bagong pananalita, cagandahan sa anyo, catutubong m~ga galaw,
pagsasaysay na calugodlugod, calusugan n~g m~ga adhica, narito ang m~ga
hiyas n~g Bossuet na castila, na talagang carapatdapat n~ga ang canyang
malaking pagcabantog hindi lamang sa m~ga marurunong na m~ga castila,
cung di naman sa m~ga walang pinag-aralang m~ga "indio" at sa m~ga
mapanglinlang na m~ga anac n~g "calan~gitang imperio" (imperio n~g
cainsican)."

Gayon man, unti n~g mapilitan ang mapagcatiwalang corresponsal na
canyang sirain ang calahatlahatan niyang sinulat. Idinaraing ni Pari
Damaso ang isang magaang na sipong canyang nasaguip n~g gabing nagdaan:
pagcatapos na siya'y macapagcanta n~g masasayang m~ga "petenera",
(caraniwang kinacanta sa m~ga lalawigang andalus, sa Espana), siya'y
uminom n~ga tatlong vasong sorbete at sandali siyang nanood n~g
pinalalabas sa teatro. Dahil sa bagay na ito'y ibig sana niyang magbitiw
n~g pagca tagasalita n~g m~ga wica n~g Dios sa m~ga tao, n~guni't
sapagca't walang ibang makitang nacacaalam n~g buhay at m~ga himala ni
San Diego, tunay n~ga't natatalos ang m~ga bagay na ito n~g cura,
n~guni't kinacailan~gang siya'y magmisa, pinagcaisahan n~g ibang m~ga
fraile na wala n~g gagaling pa sa tinig n~g voces ni Pari Damaso, at
lubhang tunay na cahinahinayang na huwag italumpati ang totoong mainam
na sermong gaya na n~ga n~g naisulat at naisaulo na. Dahil dito'y ang
babaeng dating tagapag-in~gat n~g susi'y siya'y ipinaghanda n~g m~ga
limonada, pinahiran ang canyang dibdib at liig n~g m~ga unguente at m~ga
lan~gis, binalot siya n~g maiinit na m~ga cumot, siya'y hinilot at iba
pa. Uminom si Pari Damaso n~g hilaw na itlog na binati sa alac, at sa
boong umaga'y hindi nagsalita at hindi man lamang nag-agahan; bahagya na
uminom n~g isang vasong gatas, isang tazang chocolate at
lalabin-dalawang biscocho, na ano pa't tiniis niya n~g boong
cabayanihang huwag cumain n~g isang sisiw na frito at calahating quesong
gawang Laguna, na canyang kinaugaliang canin pagcacaumaga, sapagca't
ayon sa canyang catiwalang babae, maaaring macapagpaubo ang sisiw at ang
queso, dahil sa capuwa may asin at may taba.

 ¡Guinagawa ang lahat n~g ito't n~g camtan natin ang calan~gitan at
magbalic loob tayo! ang sabi n~g m~ga Hermana n~g V.O.T., n~g canilang
maalaman ang ganitong canyang m~ga pagpapacahirap.

 ¡Siya'y pinarurasahan n~g Virgen de la Paz! ang ibinubulong naman n~g
m~ga Hermana n~g Santisimo Rosario, palibhasa'y hindi nila maipatawad
ang canyang pagkiling sa canilang m~ga caaway na capuwa babae.

Lumabas ang procesion pagca alas ocho y media sa lilim n~g m~ga toldang
lona. Nacacahawig din n~g guinawa, cahapon, baga man may isang bagay na
nabago: ang m~ga Hermano n~g V.O.T., na m~ga matatandang lalaki't babae,
casama ang ilang m~ga dalagang patungo na sa pagtanda, ang pananamit na
dala'y mahahabang habitong guingon: damit na guingong magaspang ang sa
m~ga mahihirap, at ang sa m~ga mayayama'y guingong sutla, sa macatuwid
baga'y ang tinatawag na "guingong franciscano", sa pagca't siyang lalong
caraniwang gamitin n~g m~ga cagalanggalang na m~ga fraileng franciscano.
Ang lahat n~g m~ga mahal na habitong iyo'y m~ga dalisay, sa pagca't
pawang galing sa convento sa Maynila, na siyang kinucunan n~g m~ga
mamamayan sa limos na ang capalit ay salaping isinasang-ayon sa taning
na halagang hindi natatawaran, cung baga mangyayaring sabihing cawan~gis
n~g sa isang tindahan. Ang halagang itong hindi nababawasa'y mangyaring
maragdagan, n~guni't hindi nababawasan. Tulad sa m~ga habitong ito'y
nagbibili n~g gayon ding m~ga habito sa monasterio n~g Santa Clara, na
taglay, bucod ang m~ga tan~ging biyayang nacapagbibigay n~g maraming
m~ga indulgencia sa m~ga patay na pinagsasaputan, ang biyayang lalo pa
manding tan~gi: na lalo pang mahal ang halaga paga lalong luma, gulanit
at hindi na magagamit. Itinititic namin ito at baca sacaling banal na
bumabasang nagcacailan~gan n~g gayong m~ga mahal na "reliquia" (ano mang
bagay na guinamit o linangcap na n~ga iba), o baca caya may matalas na
isip casam-ang mamumulot n~g m~ga basahang taga Europa, na ibig yumaman
sa pagdadala sa Filipinas n~g isang "cargamento" (maraming yacos na
catatagang lulan sa isang daong) n~g m~ga habitong masurot at malibag,
sa pagca't nagcacahalaga n~g labing anim na piso o higuit pa, ayon sa
calakhan n~g pagcalibaguing humiguit cumulang.

Nacapatong si San Diego de Alcala sa isang carrong napapamutihan n~g
m~ga planchang pilac na nabuburdahan. May malaking capayatan ang Santo,
garing mula sa ulo hanggang bay-awang, magagalitin at nacacaaalang-alang
ang anyo n~g pagmumukha, baga man culot ang buhoc sa ulo, na catulad n~g
m~ga ita. Sutlang raso na nabuburdahan n~g guinto ang canyang pananamit.

Sumusunod ang ating cagalang-galang na Amang si San Francisco,
pagcatapos ay ang Virgeng gaya cahapon, ang caibhan lamang ay si Pari
Salvi n~gayon ang sumasailalim n~g palio at hindi ang makisig na si Pari
Sibyla na mainam cumiya. N~guni't cung di taglay ni Pari Salvi ang
magandang anyo ni Pari Sibyla, datapuwa't nagcacanlalabis naman sa canya
ang pagca anyong banal: nacatun~go ang m~ga mata; nacadoop ang m~ga
camay na ang anyo'y matimtiman at lumalacad na nacayucod. Ang m~ga may
dala n~g palio'y yaon ding dating m~ga cabeza de barangay, na nagpapawis
n~g boong ligaya, sa canilang panunungcol na nakikisacristan, bucod sa
sila'y maninin~gil n~g buwis, manunubos n~g m~ga taong lagalag at m~ga
dukha, sa macatuwid baga'y m~ga Cristong nagbibigay n~g dugo dahil sa
m~ga casalanan n~g m~ga iba. Ang coadjutor, na nacasobrepelliz, ay
nagpaparoo't parito sa iba't ibang m~ga carro, na dala ang incensario,
at canyang manacanacang hinahandugan n~g usoc nito ang pan~gamoy n~g
cura, na pagca nagcacagayo'y lalong lalong n~g nagmumukhang caaway n~g
tawa at magagalitin.

Dahandahan n~ga at matimtiman ang lacad n~g procesiong inaacbayan n~g
ugong n~g m~ga bomba at n~g tinig n~g m~ga canta at musicang tungcol sa
religiong ilinalaganap sa impapawid n~g m~ga banda n~g musicang
sumusunod sa licuran n~g bawa't carro. Samantala'y napakasipag na totoo
ang pamamahagui n~g Hermano Mayor n~g malalaking m~ga candila, na ang
marami sa m~ga nakipagprocesio'y nag-uwi sa canilang m~ga bahay n~g
maipag-iilaw sa apat na gabi samantalang nan~gagsusugal. Nagsisiluhod
n~g boong galang ang m~ga nanonood pagca nagdaraan ang carro n~g Ina n~g
Dios at nan~gagdarasal sila n~g taimtim sa loob n~g m~ga Sumasampalataya
o n~g m~ga Aba po.

Tumiguil ang carro sa tapat n~g isang bahay na sa m~ga bintanang
napapamutihan n~g maririkit na m~ga pangsampay (colgadura) ay
nacasun~gaw ang Alcalde, si capitang Tiago, si Maria Clara, si Ibarra,
ilang m~ga castila at m~ga dalaga; nagcataong tumunghay si Pari Salvi,
datapuwa't hindi gumawa n~g cahi't munting kilos na magpahalatang siya'y
bumabati o nakikilala niya sila; ang tan~ging guinawa niya'y lumindig
lamang, tinuid ang catawan at sa gayo'y sumabalicat niya n~g lalong
caayusan at ganda ang "capa pluvial."

Sa dacong ibaba n~g bintana'y may isang dalagang nacalulugod ang ganda
n~g mukha, mahalaga ang suut na damit at may kilic na isang musmos na
lalaki. Marahil siya'y sisiwa o taga pag-alaga lamang, sa pagca't ang
sanggol na iyo'y maputi at mapula ang buhoc, samantalang ang dalaga'y
caymanggui at mahiguit pa sa caitiman n~g azabache ang canyang m~ga
buhoc.

Pagcakita sa cura, iniunat n~g musmos ang canyang maliliit na bisig,
tumawa niyang tawang hindi nacapagbibigay sakit at hindi naman pighati
ang nacapagpapatawa, at sumigaw n~g pautal sa guitna n~g isang sandaling
catahimican: ¡Ta ...tay! ¡Tatay! ¡Tatay!

Kinilabutan ang dalaga, dalidaling inilagay ang canyang camay sa ibabaw
n~g bibig n~g sanggol na lalaki at patacbong lumayo roong taglay ang
totoong malaking cahihiyan. Umiyac ang bata.

Nan~gagkindatan ang m~ga mapaghinala, at nan~gagsin~giti ang m~ga
castilang nacamasid n~g gayong maicling pangyayari. Naguing pula ang
catutubong pamumutla ni Pari Salvi.

At gayon ma'y wala sa catuwiran ang tao: hindi man lamang nakikilala n~g
cura ang babaeng iyon, siya'y taga-ibang bayan.




=XXX.=

=SA SIMBAHAN.=


Mula sa isa hanggang sa cabilang dulo'y puno ang camalig na
ipinalalaga'y n~g m~ga taong yao'y bahay n~g Lumalang sa lahat.

Nan~gagtutulacan, nagsisicsican, nan~gagdudurugan ang isa't isa, at
nan~gagdarain~gan ang ilang lumalabas at ang maraming nagsisipasoc.
Malayo pa'y iniuunat na ang camay sa pagbabasa n~g m~ga daliri n~g tubig
na bendita, n~guni't caguinsaguinsa'y dumarating ang isang alon n~g
pagtutulacan at napapalayo ang camay: Naririn~gig pagca nagcacagayon ang
isang an~gil, nagmumura ang isang babaeng nayapacan, datapuwa't hindi
tumitiguil ang pagtutulacan. Ang ilang matandang lalaking naisasawsaw
ang m~ga daliri sa tubig na iyong culay pusali na, palibhasa'y naghugas
n~g camay roon ang boong bayan, bucod pa sa m~ga taga-ibang bayang doo'y
dumarayo, ipinapahid ang tubig na iyon n~g boong pamimintacasi, baga man
sila'y nahihirapan dahil sa casicpan, sa canilang batoc, sa puyo, sa
noo, sa ilong, sa baba, sa dibdib at sa pusod, sa canilang pananalig na
sa gayo'y canilang nabebendita ang m~ga bahaguing iyon n~g catawan,
bucod sa hindi sila magcacasakit n~g paninigas n~g liig, n~g sakit n~g
ulo, n~g pagcatuyo, n~g hindi pagcatunaw n~g kinacain. Ang m~ga
cabataan, marahil sa sila'y hindi totoong masasactin o baca caya naman
hindi sila naniniwala sa mahal na gamot na iyon, bahagya na nilang
binabasa ang caduloduluhan n~g canilang daliri at n~g walang ano mang
masabi sa canila ang m~ga mapamintacasing tao, at cunuwa'y canilang
ipinapahid sa canilang noo, na, ang catotohana'y hindi nila isinasayad.
"Marahil n~ga'y bendita ang tubig na iyan at taglay ang lahat n~g m~ga
sinasabi", ang iniisip marahil n~g sino mang dalaga, "n~guni't may
isang culay na" ...!

Bahagya na macahin~ga roon, mainit at amoy hayop na dalawa ang paa;
datapuwa't catumbas n~g laha't n~g pagcacahirap na iyon ang magsesermong
as sermong yao'y dalawang daa't limampung piso ang bayad n~g bayan. Ito
ang sinabi n~g matandang Tasio.

 ¡Dalawang daa't limampung piso ang bayad sa isang sermon! ¡Isa lamang
tao at sa minsan lamang na paggawa! ¡Ang icatlong bahagui n~g ibinabayad
sa m~ga comediante na mangagpapagal sa loob n~g tatlong gabi!... ¡Tunay
n~ga marahil na cayo'y mayayaman!

 ¿At bakit naman mawawan~gis ang bagay na iyan sa isang comedia? ang
isinagot na masama ang loob n~g mapusoc na maestro n~g m~ga Hermano n~g
V.O.T.; ¡nacahuhulog n~g m~ga caluluwa sa infierno ang comedia, at
nacapapasalan~git ang sermon! Cung humin~gi siya n~g sanglibo'y
babayaran din namin, at kikilalanin pa naming utang na loob ...

 ¡Cahi ma't comedia, cung sa ganang akin! ang isinisigaw naman sa
galit n~g isa.

 ¡Naniniwala aco, palibhasa'y magaling na totoo ang inyong pagca unawa
sa kinauuculan n~g comedia at n~g sermon!

At yumao ang pusong, na hindi inalumana ang guinagawa n~g magagaliting
maestro na m~ga paglait at masasamang hulang mangyayari sa daratning
buhay ni matandang Tasio sa hinaharap na panahon.

Samantalang hinihintay ang Alcalde, nagpapawis at naghihicab ang m~ga
tao; iguinagalaw sa han~gin ang m~ga paypay, m~ga sombrero at m~ga
panyo; nan~gagsisigawan at nan~gag-iiyacan ang m~ga bata, bagay
nagbibigay pagal sa m~ga sacristan na pagpapalabas sa m~ga batang iyon
sa simbahan. Ang gawang ito'y siyang umaakit sa pagdidilidili n~g
matalas na caisipan at malumanay na maestro n~g Cofradia n~g Santisimo
Rosario:

 "Pabayaan ninyong lumapit sa akin ang m~ga bata," anang ating
Pan~ginoong Jesucristo, n~guni't dito'y dapat n~g unawaing yao'y ucol
lamang "sa m~ga batang hindi umiiyac."

Ganito ang sinasabi n~g isa sa m~ga matatandang babaeng nananamit n~g
guingon, si Hermana Pute baga, sa isang babaeng may anim na taon na ang
gulang na canyang apo, na nacaluhod sa canyang tabi:

 ¡Condenada! ¡itahimic mo ang iyong isip, at macaririnig ca n~g isang
sermong gaya n~g sa Viernes Santo!

At saca pinacacurotcurot, na ano pa't pinucaw ang cabanalan n~g batang
babae, na ikinibit ang mukha, pinahaba ang n~guso at pinapagcunot ang
m~ga kilay.

Humihimlay ang ilang m~ga lalaking nacapaningkayad sa tabi n~g m~ga
confesionario. Ang acala n~g ating matandang babaeng nagn~gun~gun~guya
n~g m~ga dasal at pinatatacbo sa canyang m~ga daliri ang m~ga butil n~g
canyang cuintas, na ang guinagawang pagtan~go n~g isang matandang
lalaking malaki ang pag-aantoc, ay talagang gayon ang lalong magaling na
pagsang-ayon sa m~ga calooban n~g Lan~git, caya't ang guinawa niya'y
untitunti niyang guinagad ang gayong anyo.

Na sa isang suloc si Ibarra; nacaluhod si Maria Clara sa malapit sa
altar mayor, sa isang lugar na nagmagandang loob ang curang paalsan n~g
m~ga tao sa pamamag-itan n~g m~ga sacristan. Nacaupo si capitang Tiagong
nacasuot n~g frac sa isa sa m~ga bangcong laan sa m~ga pinuno, dahil sa
bagay na ito'y ang isip n~g m~ga insic na sa canya'y hindi
nacakikilala'y gobernadorcillo rin siya caya't hindi nan~gan~gahas na sa
canya'y lumapit.

Sa cawacasa'y dumating ang Alcalde na casama ang canyang Estado Mayor,
(ang m~ga guinoong sa canya'y umaacbay), doon sa sacristia sila nagmula
at siya'y lumucloc sa isa sa m~ga maiinam na m~ga sillong nacapatong sa
ibabaw n~g isang alfombra. Pangdakila ang casuutan n~g Alcalde at sa
canya'y nacalagay ang banda ni Carlos III at apat o limang m~ga
condecoracion (m~ga saguisag na inilalagay sa dibdib, tanda n~g sa
nagdadala'y pagbibigay unlac n~g isang hari o n~g cataastaasang puno sa
isang nacion.)

Hindi siya nakikilala n~g bayan.

 ¡Aba! ang biglang sinabi n~g isang tagabukid; ¡isang civil na
nacasuot comediante!

 ¡Tanga! ang isinagot n~g canyang calapit at siya'y sinico; ¡iyan ang
principe Villardo na ating nakita cagabi sa teatro!

Tumaas n~ga ang calagayan n~g Alcalde sa m~ga mata n~g bayan at siya'y
ipinalagay na encantadong principe, na nacapanalo sa m~ga gigante.

Nagpasimula ang misa. Nagsitidindig ang m~ga nauupo, ang m~ga natutulog
ay nan~gaguising dahil sa cacacampanilla at sa matunog na voces n~g m~ga
cantor. Tila totoong natutuwa si Pari Salvi, baga man siya'y may mukhang
walang caibigan, sa pagca't sa canya'y naglilingcod na diacono at
subdiacono ang dalawa pa namang agustino.

Bawa't isa'y nagcanta, n~g dumating ang ucol na panahon, baga man
humiguit cumulang na nagdaraan sa ilong ang canilang voces at malabo ang
pan~gun~gusap, liban na lamang sa nagmimisa na may pagca nan~gin~ginig
ang voces at hindi mamacailang nasira ang tono, na ano pa't malaki ang
ipinagtataca n~g m~ga taong sa canya'y nacakikilala. Gayon ma'y
gumagalaw siya n~g makinig na anyo at hindi nag-aang-ang; ikinacanta ang
"Dominus vobiseum" n~g taimtim sa loob, ikinikiling n~g caunti ang ulo
at tumitin~gala sa "boveda," (bubun~gan n~g simbahan). Sa pagmamasid n~g
pagtanggap niya n~g aso n~g incienso, masasabing totoo n~ga ang sabi ni
Galeno, na naniniwalang pumapasoc daw ang usoc sa bao n~g ulo, pagcaraan
sa butas n~g ilong na ang tuloy ay sa salaang but-o, sa pagca't siya'y
lumilindig, iniiling-ay ang ulo sa licod, pagcatapos ay lumalacad na
patun~go sa guitna n~g altar n~g lubhang malaking pagmamakisig at
caguilasan, hanggang sa acalain ni capitan Tiagong daig niya sa
cagalin~gang cumiya ang comedianteng insic n~g gabing nagdaang nacadamit
emperador, may pinta ang mukha may maliliit na bandera sa licod, ang
balbas ay buntot n~g cabayo at macapal ang "suclas" n~g sapin.

 Hindi n~ga mapag-alinlan~ganan, higuit ang camahalang umanyo n~g isang
cura namin cay sa lahat n~g m~ga emperador.

Sa cawacasa'y dumating ang pinacananasang sandali na marinig, na si Pari
Damaso. Nan~gagsiupo sa canilang m~ga sillon ang tatlong sacerdote, na
ang anyo'y nacapag-bibigay uliran sa cahinhinan, ayon sa sasabihin
marahil n~g may malinis na caloobang "corresponsal;" tinularan sila n~g
Alcalde at iba pang m~ga taong may vara at may baston; huminto ang
musica:

Pamucaw ang paghaliling iyon n~g catahimican sa ugong sa ating matandang
Hermana Pule, na humihilic na, salamat sa musica. Tulad cay Segismundo o
gaya n~g "cocinero" sa kinathang buhay ni Dornroscheu, ang unang guinawa
pagcaguising ay tuctucan ang canyang apong babae, na nacatulog din.
Ito'y umatun~gal, datapuwa't pagdaca'y nalibang n~g makitang nagdaragoc
sa dibdib ang isang babae sa lubos na pananalig at sa caalaban n~g loob.

Pinagsicapan n~g lahat na maipacaguinhawa n~g anyo; naningcayad ang m~ga
walang bangco, umupo sa lupa o sa canilang sariling paa ang m~ga babae.

Tinahac ang caramihan ni Pari Damaso, na pinan~gun~gunahan n~g dalawang
sacristan at sinusundan n~g isang capuwa niya fraileng may dalang isang
malaking cuaderno. Nawala siya pagpanhic sa hagdanang palicawlicaw,
n~guni't pagdaca'y muling sumipot ang canyang mabilog na ulo, pagcatapos
ay ang canyang macacapal na batoc at sumunod agad-agad ang canyang
catawan. Tumin~gin sa magcabicabila n~g boong capanatagan n~g loob at
uubo-ubo; nakita niya si Ibarra. Ipinahiwatig niya sa isang tan~ging
kirap, na hindi calilimutan sa canyang m~ga pananalan~gin ang casintahan
ni Maria Clara; tinitigan n~g tin~ging may towa si Pari Sibyla at saca
niya sinulyap n~g tin~ging calakip ang pagpapawalang halaga si Pari
Manuel Marsing cahapo'y nagsermon. N~g matapos ang ganitong
pagsisiyasat; linin~gon ang casama n~g paalimis at sa canya'y sinabi:
"¡Magpacatalino, capatid!" Binucsan nito ang cuaderno.

Datapuwa't carapatdapat na isaysay sa isang bahaguing bucod ang sermong
ito. Isang binatang nag aaral n~g panahong iyon n~g taquigrafia at
malaking totoo ang pagcalugod sa m~ga dakilang mananalumpati ang siyang
umalalay n~g pagtititic samantalang nagsasaysay si Pari Damaso; at
salamat sa ganitong guinawa'y mailalagda namin dito ang isang bahagui
n~g pan~gan~garal tungcol sa religion sa m~ga lupaing iyon.




=XXXI.=

=ANG SERMON.=


Nagpasimula si Pari Damaso, n~g madalang at mahinang pan~gun~gusap:

"Et spiritum tuum honum dedisti, qui doceret eos, et manna tuum non
prohibuisti ab ore corum, et aquam dedisti eis in siti". "At ibinigay
mo sa canila ang espiritu mong magaling upang canilang ituro at hindi mo
inalis sa canilang bibig ang iyong mana at binigyan mo sila n~g tubig sa
canilang pagcauhaw!"

"M~ga salitang ipinan~gusap n~g Pan~ginoon sa pamamag-itan n~g bibig ni
Esdras, icalawang aclat, icasiyam na bahagui, icadalawampong tula."

Sa udyoc n~g pangguiguilalas ay sinulyap ni Pari Sibyla ang nagsesermon;
namutla at lumun-oc n~g laway sa Pari Manuel Martin: marikit ang sermong
iyon cay sa canyang sermon.

Ayawan cong nahiwatigan ni Pari Damaso ang gayong bagay o baca caya
naman talagang namamaos pa, datapuwa't ang guinawa niya'y umubong
macailan at ikinapit ang dalawang camay sa palababahan n~g pulpitong
mahal. Sumasa tapat n~g canyang ulo ang Espiritu Santo na bago lamang
capipinta: maputi, malinis at culay rosa ang maliliit na paa at ang
tuca.

"¡Carilagdilagang Guinoo (sa Alcalde), cabanalbanalang m~ga sacerdote,
m~ga cristiano, m~ga capatid cay Jesucristo!"

Gumawa rito n~g dakilang paghinto, at maling inilacad niya ang canyang
panin~gin sa m~ga nakikinig, at sa canya'y nacagalac ang pag-ulinig sa
canya at canilang taimtim na pagtahimic.

Wicang castila ang unang bahagui n~g canyang sermon at wicang tagalog
ang icalawang bahagui: "loquebantur omnes linguas".

Pagcatapos n~g m~ga ¡oh! at o n~g paghinto dakilang iniunat niya ang
canyang canang camay sa dacong altar at tumitig sa Alcalde,
naghalukipkip pagcatapos, na walang ano mang sinasabi; n~guni't
caguinsaguinsa'y inihalili sa mahinhing kilos ang cagalawan, iniling-ay
sa licod ang ulo, itinuro ang dacong pintong malaki na pinutol ang
han~gin sa pamamag-itan n~g taguiliran n~g camay n~g boong cabilisan,
hanggang sa acalain n~g m~ga sacristang ang cahulugan n~g gayong galaw
ay ipinag-uutos sa canilang isara ang m~ga pinto, at gayon n~ga ang
canilang guinawa; nagdamdam ligalig ang alferez at nag-alinlan~gan cung
siya'y lalabas o hindi; datapuwa't nagpapasimula na ang nagsesermon n~g
pananalitang malacas, puno at mataguinting: tunay n~ga pala namang
totoong matalino sa panggagamot ang dating canyang tagaalagang babae.

"¡Nagniningning at cumikislap ang altar, malapad ang malaking pinto, ang
han~gin ang sasacyan n~g santong wica n~g Dios na bubucal sa aking
bibig, pakinggan n~ga ninyo n~g m~ga pangdin~gig n~g caluluwa at n~g
puso at n~g hindi man~galaglag ang m~ga salita n~g Pan~ginoon sa lupang
batuhan at canin n~g m~ga ibon sa Infierno, cung di ang cayo'y lumago at
sumibol na catulad n~g isang santong binhi sa linang n~g ating
cagalanggalang at huwad sa serafing Amang si San Francisco! Cayong m~ga
malalaking macasalanan, m~ga bihag n~g m~ga moro n~g calolowa, na siyang
lumalaganap sa m~ga dagat n~g walang hanggang buhay, na pawang nacalulan
sa macapangyarihang m~ga sasacyan n~g sa taong catawan at n~g m~ga lugod
sa buhay na ito, cayong hindi magcandadala n~g m~ga tanicala n~g
mahahalay na hilig at n~g m~ga calibugan, at nan~gagsisigaod sa daong
n~g taga Infiernong si Satan, masdan ninyo riyan n~g mapitagang
pagcahiya ang tumutubos sa m~ga calolowa sa pagcabihag n~g demonio, ang
matapang na Gedeon, ang malacas na loob na David, ang mapagwaguing
Roldan n~g cacristianohan, ang tagalan~git na guardia civil, na higuit
ang catapan~gan sa lahat n~g m~ga guardia civil cahi't pagsamasamahin
ang m~ga guardia civil n~gayon at ang sa bucas pa". (Pinapagcunot n~g
alferez ang noo) "Siya n~ga, guinoong alferez, higuit ang canyang
tapang at lacas, na cahi't wala siyang fusil cung di isang cruz na
cahoy, canyang guinagahis n~g boong cabayanihan ang walang hanggang
tulisan n~g m~ga cadiliman, at gayon din ang lahat n~g m~ga cacampi ni
Luzbel, at cung di lamang hindi nan~gamamatay ang m~ga espiritu, silang
lahat ay nan~galipol na magpacailan man! Ang caguilaguilalas na lalang
na ito n~g Dios, itong hindi mapaglirip na himala ay ang maluwalhating
si Diego de Alcala, na, gagamit aco n~g isang pagsusumag, sa pagca't
nacatutulong na magaling ang m~ga pagsusumag sa pagca unawa n~g m~ga
bagay na hindi mapag-abot n~g isip, ayon sa wica n~ga n~g iba, sinasabi
co n~ga na ang dakilang santong ito'y isang catapustapusang cawal, isang
"ranchero" (tagapagpacain) lamang sa aming lubhang macapangyarihang
hucbong pinag-uutusan n~g aming tulad sa serafing Amang si San
Francisco, na siyang ikinararan~gal cong kinapapanigang aco'y cabo o
sargento sa talaga't awa n~g Dios."

Ang m~ga han~gal na "indio", ayon sa sabi n~g "corresponsal", walang
nabingwit sa sinaysay na iyon, liban na lamang sa m~ga salitang "guardia
civil", "tulisan", "San Diego" at "San Francisco"; namasid nila ang
pagsama n~g mukha n~g alferez, ang anyong bayani n~g nagsesermon, at sa
gayo'y inacala nilang kinagagalitan n~g Pari ang alferez dahil sa hindi
niya inuusig ang m~ga tulisan. Si San Diego at si San Francisco ang
gaganap n~g bagay na iyon, at sila n~ga ang tunay na macagagawa, tulad
sa pinatototohanan n~g isang pinturang na sa convento n~g Maynila, na sa
pamamag-itan lamang n~g canyang cordon ay nahadlan~gan ni San Francisco
ang paglusob n~g m~ga insic n~g m~ga unang taon n~g pagcatuclas sa
Filipinas n~g m~ga castila. Hindi n~ga cacaunti ang catuwaang tinamo o
n~g m~ga namimintacasi, kinilala nilang utang na loob sa Dios ang
ganitong tulong, at hindi sila nag-aalinlan~gan sa paniniwalang pagca
wala n~g m~ga tulisan, ang m~ga guardia civil naman ang lilipulin ni San
Francisco. Lalong pinagbuti n~ga nila ang pakikinig, sinundan nila ang
m~ga sinasaysay ni Pari Damaso, na nagpatuloy n~g pananalita:

"Carilagdilagang guinoo: Ang malalaking m~ga bagay talagang malalaking
m~ga bagay cahi't na sa tabi n~g m~ga maliliit, at ang m~ga maliliit
cailan ma'y maliliit din na sa siping man n~g m~ga malalaki. Ito ang
sabi n~g Casaysayan, (Historia), at sa pagca't ang Casaysayan, sa
sandaang palo'y isa lamang ang tumatama, palibhasa'y bagay na gawa n~g
m~ga tao, at ang m~ga tao'y nagcacamaling "errare es hominum" ayon sa
sabi ni Ciceron, ang may dila ay nahihidwa, ayon sa casabihan sa aking
bayan, ang nangyayari'y may lalong malalalim na catotohanang hindi
sinasabi n~g Historia. Ang m~ga catotohanang ito, Carilagdilagang
Guinoo, ay sinabi n~g Espiritu Santo, sa canyang cataastaasang
carunun~gang cailan ma'y hindi naabot n~g pag iisip n~g tao mula pa sa
m~ga panahon, ni Seneca at ni Aristoteles, iyang m~ga pantas na m~ga
fraile n~g unang panahon hanggang sa macasalanang m~ga panahon natin
n~gayon, at ang m~ga catotohanang ito'y hindi n~ga iba cung di hindi
palaguing ang m~ga maliliit na bagay ay maliliit n~ga, cung di pawang
malalaki, hindi cung isusumag sa m~ga mumunti, cung di cung isusumag sa
lalong malalaki sa lupa at sa lan~git at sa han~gin at sa m~ga
pan~ganurin at sa m~ga tubig at sa alang-alang at sa buhay at sa
camatayan."

 ¡Siya nawa! ang isinagot n~g maestro n~g V.O.T., at saca nagcruz.

Ibig ni Pari Damasong papangguilalasin ang m~ga nakikinig sa ganitong
anyo n~g pananalitang canyang napag-aralan sa isang dakilang
tagapagsermon sa Maynila, at siya n~gang nangyari, na sa pagcapatan~ga
sa gayong caraming m~ga catotohanan, kinailan~gan niyang dunggulin n~g
paa ang canyang "espiritu santo" (ang fraile bagang sa canya'y
tagadicta) upang sa canya'y maipaalaala ang canyang catungculan.

 Maliwanag na nakikita n~g inyong m~ga mata! ang sinabi n~g "espiritu"
buhat sa ibaba.

"Maliwanag na nakikita n~g inyong m~ga mata ang sumasacsing ganap at
napapaukit na itong walang hanggang catotohanang naalinsunod sa
Filosofia! Maliwanag na nakikita iyang araw n~g m~ga cabanalan, at
sinabi cong araw at hindi buwan, sa pagca't walang malaking carapatang
numingning ang buwan sa boong gabi; sa lupa n~g m~ga bulag ang dalawang
mata'y hari ang bulag ang isang mata lamang (nacapangyayari sa bayan n~g
m~ga han~gal ang may caunting dunong na pinag-aralan); mangyayaring
numingning ang isang ilaw cung gabi, o ang isang maliit na bituin; ang
lalong mahalaga'y ang macapagningning cahi't catanghaliang tulad sa
guinagawa n~g araw: ¡ganito n~ga ang pagniningning n~g capatid na si
Diego cahi't sa guitna n~g lalong m~ga dakilang santo! ¡Nariya't
nacahayag sa inyong m~ga mata, sa inyong pusong na hindi pananampalataya
sa ulirang gawa n~g Cataastaasan upang mabigyang cahihiyan ang lalong
m~ga dakila sa lupa; oo, m~ga capatid co, hayag, hayag sa lahat, hayag!"

Nagtindig ang isang lalaking namumutla at nanginginig at nagtago sa
isang confesionario. Siya'y isang maglalaco n~g alac na nag-aagaw-tulog
at nananag-inip na hinihin~gan siya n~g m~ga caribinero n~g "patente" na
hindi niya taglay. Hindi na raw siya umalis sa canyang pinagtaguan
hanggang sa hindi natapos ang sermon. 

 "Mapagpacumbaba at maligpiting santo, ang iyong cruz na cahoy" (ang
dala n~g larawan ni San Diego'y cruz na pilac), "ang iyong mahinhing
habito'y pawang nagbibigay dan~gal sa dakilang si Francisco, na cami
canyang m~ga anac at nakikiwan~gis sa canyang m~ga guinagawa!
Inilalaganap namin ang layong santong lahi sa boong daigdig, sa lahat
n~g m~ga suloc, sa m~ga ciudad, sa m~ga bayan at hindi namin tinitin~gi
ang maputi sa maitim" (piniguil n~g Alcalde ang canyang paghin~ga) "sa
pagtitiis n~g hindi pagcain at n~g m~ga pagpapacahirap, santong lahi mo
na sa pananampalataya at sa religiong may taglay na sandata" (¡Ah! ang
hinin~ga n~g Alcalde) "na pinapananatili ang sangcataohan sa matatag na
calagayan at pumipiguil na mabulid sa malalim na ban~gin n~g
capahamacan!"

Untiunting naghihicab ang m~ga nakikinig, sampo ni capitang Tiago: Hindi
pinakikinggan ni Maria Clara ang sermon: nalalaman niyang malapit sa
canyang kinalalagyan si Ibarra at siyang sumasaisip niya, samantalang
siya'y nag-aabanico at canyang minamasdan ang toro n~g isa sa m~ga
Evangelista, na walang pinag-ibhan sa anyo n~g isang calabaw na maliit.

"Dapat nating masaulong lahat ang m~ga Santong Casulatan, ang buhay n~g
m~ga santo, at sa ganito'y hindi co kinacailan~gang sa inyo'y man~garal,
m~ga macasalanan; dapat ninyong maalaman ang m~ga bagay na itong totoong
mahalaga at kinacailan~gang gaya n~g pagcasaulo sa Ama namin, baga man
nacalimutan na ninyo ito at nagbubuhay protestante o hereje na cayo, na
hindi nagsisigalang sa m~ga ministro (cawani n~g Dios, na gaya n~g m~ga
insic), n~guni't cayo'y man~gagpapacasama, lalo n~g man~gapapahamac
cayo, m~ga sinumpa!"

 Aba, cosa ese pale Lamaso, ese! (Aba ano ba naman ang pari Damasong
iyan) ang ibinulong n~g insic na si Carlos, na iniirapan ang
nagsesermong nagpapatuloy n~g m~ga pananalitang naiisip niya n~g
sandaling iyon, at nagbububuga siya n~g m~ga licaw-licaw na m~ga paglait
at pagmumura.

¡"Mamamatay cayong hindi macapagsisisi n~g inyong m~ga casalanan, m~ga
lahi n~g m~ga hereje! Mula pa rito sa lupa'y pinarurusahan na cayo n~g
Dios n~g m~ga pagcapiit at pagcabilanggo! ¡Ang m~ga mag-amag-anac, ang
m~ga babae ay dapat lumayo sa inyo: dapat cayong bitaying lahat n~g m~ga
namummuno at n~g hindi lumaganap ang binhi ni Satanas sa halamanan n~g
Pan~ginoon!... Sinabi ni Jesucristo: Cung cayo'y may masamang
casangcapan n~g catawang humihicayat sa inyo sa pagcacasala, putulin
ninyo, iabsang ninyo sa apoy!..."

Nan~gin~ginig si fray Damaso, nalimutan niya ang canyang sermon at ang
maayos na pananalita.

 Narinig mo ba? ang itinanong sa canyang casama n~g isang binatang
estudianteng taga Maynila; ¿puputulin mo ba ang iyo?

 ¡Ca! siya na muna ang magputol! ang isinagot n~g causap, na itinuturo
ang nagsesermon.

Naligalig si Ibarra; lumin~gap sa canyang paliguid at humahanap n~g alin
mang suloc, datapwa't punongpuno ang boong simbahan. Walang naririnig at
walang nakikita si Maria Clara, na pinagsisiyasat ang cuadro n~g
pinagpalang m~ga caluluwa sa Purgatorio, m~ga caluluwang ang anyo'y m~ga
lalaki't m~ga babaeng hubo't hubad na may nacapatong sa ulong "mitra,"
(sombrero n~g papa,) "capelo" (sombrero n~g cardenal), o "toca"
(talucbong n~g monja), na nan~gaiihaw sa apoy at nan~gagsisicapit sa
cordon ni San Francisco, na hindi nalalagot cahi't lubhang napacabig-at
ang m~ga nacabiting iyon.

Sa gayong pagdaragdag ni Fray Damaso n~g canyang m~ga naisipa'y
nag-caligaw-ligaw ang espiritu santong fraile sa pagcacasunodsunod n~g
sermon hanggang sa siya'y lumactaw n~g tatlong mahahabang pangcat at
sumama ang pagdidicta cay Pari Damaso, na humihin~gal at nagpapahin~ga
sa canyang maalab na pagmumura.

"¿Sino sa inyo, m~ga makasalanang nakikinig sa akin, ang hihimod sa m~ga
sugat n~g isang dukha at libaguing magpapalimos? ¿Sino? Sumagot at itaas
ang camay cung sino! ¡Wala sino man! Dati co nang nalalaman; wala n~gang
macagagawa n~g gayon cung di ang isang santong gaya ni Diego de Alcala;
canyang hinimuran ang boong cabulucan, at tuloy sinabi niya sa isang
capatid na nangguiguilalas; ¡Ganito ang paggamot sa may sakit na ito!
¡Oh pagcacacawang gawa n~g cristiano! ¡Oh pagcahabag na walang
cahulililip! ¡Oh cabanalan n~g m~ga cabanalan! ¡Oh cagalinggalin~gang
hindi matutularan! ¡Oh walang bahid na lunas!...."

At ipinagpatuloy ang isang mahabang tanicalang m~ga ¡oh! na idiniripa
ang m~ga camay, at itinataas at ibinababa na anaki mandin ibig na
lumipad o bumugaw n~g m~ga ibon.

"Nagsalita siya n~g latin bago mamatay, ¡baga man dating hindi murunong
n~g latin! Mangguilalas cayo m~ga macasalanan! ¡Hindi cayo
macapagsasalita n~g latin, baga man pinag aaralan ninyo, at sa pag aaral
na ito'y pinapalo cayo, hindi cayo macapagsasalita n~g latin, mamamatay
cayong hindi macapaglalatin! ¡Isang biyaya n~g Dios ang macapagwicang
latin, caya nagsasalita n~g latin ang Iglesia! ¡Aco ma'y nagwiwicang
latin din! ¿Bakit ipagkakait n~g Dios ang caaliwang ito n~g loob sa
canyang minamahal na si Diego? Mangyayari ba siyang mamatay,
mapababayaan ba siyang hindi nagwiwicang latin? Hindi n~ga mangyayari!
Cung magcagayo'y hindi gaganap sa catuwiran ang Dios, hindi sa
totohanang siya'y Dios! ¡Nagwicang latin n~ga siya at nagpapatotoo ang
m~ga sumulat n~g aclat n~g m~ga panahong iyon!" At canyang binigyang
wacas ang canyang pasimula n~g pan~gan~garal n~g lalong pinaghirapan
niya na canyang inumit sa titic n~g isang dakilang manunulat, na si
Guinoong Sinibaldo de Mas.

"¡Binabati n~ga cata, marilag na Diego, dan~gal n~g aming samahan!
Puspos ca n~g cabanalan, mahinhing may capurihan; mapagpacumbabang may
camahalan; masunuring boo ang loob; mapagtiis sa cacaunting bagay na
mapagmithi; caaway na tapat ang loob; maawaing nagpapatawad; fraileng
lubhang maselang; mapanampalatayang namimintacasi; mapaniwalaing walang
malay; walang bahid calupaang sumisinta; hindi maimiking may tinagong
lihim; mapagtiis na matiyaga; matapang na natatacot; mapagpiguil na may
calooban; mapan~gahas na masulong; mapanalimang nagpapacatino; mahiyaing
may caran~galan; mapag-in~gat n~g iyong pag-aaring hindi mahinayan~gin;
maliksing taglay ang caya; mapagbigay galang na marunong
makipagkapuwa-tao; matalas ang isip na ma-in~gat; mahabaguing may awa,
matimtimang may hiya; mapanghiganting matapang; sa casipaga'y dukha na
mapagsang-ayon; mapag-impoc na mapagbiyaya; walang malay na nacacatalos;
mapagbagong may kinauuwian; mapagwalangbahalang nagmimithing matuto:
¡linalang ca n~g Dios upang camtan ang m~ga caayaayang lugod n~g
pagsintang malamlam!...Tulun~gan mo acong umawit n~g iyong m~ga
cadakilaan at n~g ang iyong pan~gala'y lalong mataas cay sa m~ga bituin
at lalong lumiwanag cay sa araw na umiinog sa iyong paanan! Tulun~gan
ninyo acong humin~gi sa Dios n~g cauculang talas n~g isip, sa
pamamag-itan n~g pagdarasal n~g isang Aba Guinoong Maria!..."

Nan~gagsiluhod na lahat at buman~gon ang isang hugong na catulad n~g
sabay-sabay na hugong n~g sanglibong bubuyog. Iniluhod n~g Alcalde n~g
malaking pag-hihirap ang isang paa, na iniiiling ang ulo sa sama n~g
loob; namutla at nagsisisi n~g taimtim sa puso ang alferez.

 ¡Napacadiablo ang curang iyan! ang ibinulong n~g isa sa m~ga binatang
galing Maynila.

 ¡Huwag cang main~gay! ang sagot n~g casama, naririnig tayo n~g
canyang asawa.

Samantala'y hindi ang pagdarasal n~g Aba Guinoong Maria ang guinagawa ni
Pari Damaso, cung di ang pag-away sa canyang "espiritu santo," dahil sa
paglactaw na guinawa sa tatlong pinacamainam na pangcat n~g canyang
sermon, saca cumain n~g tatlong merengue at uminom n~g isang vasong alac
na Malaga, sa canyang lubos na pananalig na masusunduan niya sa canyang
kinain at ininom na iyon ang magagaling na salitang canyang sasaysayin,
n~g higuit sa maibubulong sa canya n~g lahat n~g m~ga "espiritu santong"
cahoy na may anyong calapati o may but-o't may lamang may anyong
maliban~ging fraile. Pasisimulan niya na ang sermong wicang tagalog.

Tinuctucan n~g matandang mapamintacasi ang canyang apong babae, na
naguising na masama ang loob at nagtanong:

 ¿Dumating na ba ang oras n~g pag-iyac?

 Hindi pa, n~guni't huwag cang matulog ¡"condenada"! ang isinagot n~g
mabait na nunong babae.

Babahagya lamang ang naitanda namin sa pan~galawang bahagui n~g sermon,
sa macatwid baga'y ang sa wicang tagalog. Hindi nagsasaulo n~g
pinag-ayos sa wicang tagalog si Pari Damaso, cung di ang maisipan na
lamang niya sa oras n~g pagsesermon, hindi sa dahilang malaki ang dunong
niya sa pananagalog cay sa pan~gan~gastila, cung di palibhasa'y
ipinalalagay niyang pawang han~gal ang m~ga filipinong m~ga taga
lalawigan sa maayos na pananalita, hindi siya nan~gan~ganib
macapagsalita n~g m~ga caul-ulan sa harap nila. Sa m~ga castila'y iba
n~g bagay, may naringgan siyang may palatuntunan daw na sinusunod sa
magaling na pananalumpati, at hindi n~ga malayong magcaroon sa m~ga
nakikinig n~g isa man lamang na nacapag-aral sa colegio, marahil ang
guinoong Alcalde Mayor ang isa sa canila; at dahilan dito'y isinusulat
muna niya ang canyang m~ga sermon, pinagsisicapang pagbutihin, kinikikil
at saca isinasaulo pagcatapos, at guinagawa niya ang pagsasanay sa loob
n~g m~ga dalawang araw bago dumating ang pagsesermon.

Naguing cabalitaang sino man sa nakikinig ay hindi nacaunawa n~g cabooan
n~g sermong iyon: at gayon ang nangyari, palibhasa'y mapupurol ang
canilang isip at totoong malalalim ang m~ga sinabi n~g nagsermon, ang
sabi n~ga ni Hermana Rufa, caya n~ga't nasayang lamang ang paghihintay
n~g m~ga nakikinig n~g pagdating n~g m~ga pananalitang kinararapatang
iyacan, at bucod pa sa roo'y muling natulog ang "condenadang" apo n~g
matandang mapagbanal.

Gayon man, itong huling bahaguing ito'y namun~gang hindi gaya, n~g una,
cahi't sa m~ga tan~ging nakikinig man lamang, ayon sa makikita natin sa
dacong susunod.

Nagpasimula n~g isang: "Mana capatir con cristiano", at saca isinunod
dito ang dugyong-dugyong m~ga salitang hindi maihuhulog sa ano mang
wica; nagsalita n~g tungcol sa caluluwa, sa Infierno, sa "mahal na santo
pintacasi, sa m~ga macasalanang m~ga "indio" at sa m~ga banal na m~ga
Paring Franciscano."

 ¡Menche! anang isa sa dalawang m~ga walang galang na taga Maynila sa
canyang casama: wicang griego sa ganang akin ang lahat n~g iyan, yayao
na aco.

At sa pagca't nakita niyang nacasara ang lahat n~g pintuan, doon siya
lumabas sa sacristia, na ano pa't malaking totoo ang ipinagcasala n~g
m~ga tao at n~g nagsesermon, sa dahil sa gayo'y namutla at itiniguil ni
Pari Damaso sa calahati ang isang salita niya; inacala n~g ilang
magsasalita siya n~g isang mabalasic na mura, n~guni't nagcasiya na
lamang si Pari Damaso na pasundan niya n~g tin~gin ang umalis, at saca
ipinagpatuloy ang pagsesermon.

Ibinulusoc niya ang m~ga sumpa laban sa lacad n~g m~ga caasalan n~g
sangcataohan, laban sa pagwawalang galang, laban sa bagong sumisilang na
paglabag sa religion. Tila mandin ang ganitong bagay ang siyang totoong
canyang caya, sa pagca't nag-aalab ang canyang isip, at nagsasalita n~g
boong cariinan at caliwanagan. Tinucoy n~g canyang pananalita ang m~ga
macasalanang, hindi nagsisipan~gumpisal, na nan~gamamatay sa bilangguang
hindi nacatatanggap n~g m~ga sacramento, n~g m~ga familiang sinumpa n~g
Dios, n~g m~ga palalo't m~ga sopladong "mesticillo" n~g m~ga binatang
nagdudunongdunun~gan, m~ga "filosofillo" o "pilosopillo", n~g m~ga
"abogadillo", m~ga "estudiantillo" at iba pa. Hindi caila ang caugaliang
taglay n~g marami, pagca ibig nilang libakin ang canilang m~ga caaway:
dinuduluhan nila ang m~ga pananalita n~g "illo", palibhasa'y wala na
manding mapiga sa canilang utac, at sa ganitong gawa'y lubos na silang
lumiligaya.

Naririnig na lahat ni Ibarra at canyang nalalaman ang m~ga pasaring na
iyon. Nananatili sa canya ang paimbabaw na catahimican n~g loob,
hinahanap n~g canyang m~ga mata ang Dios at ang m~ga punong may
capangyarihan, datapuwa't doo'y wala cung di m~ga larawan n~g m~ga santo
at ang humihimlay na Alcalde.

Samantala'y nararagdagan n~g nararagdagan ang silacbo n~g alab n~g loob
n~g nagsesermon. Sinasabi niyang n~g m~ga unang panahon daw, ang lahat
n~g filipino, cung nacacasalubong ang isang sacerdote ay nagpupugay,
iniluluhod ang isang paa sa lupa at hinahagcan ang camay n~g
pari. "Datapua, gayon, ang idinugtong an gawa ninyo laman, inaalis
ninyo an salacot o an "sombrero de castorillo", na nalalagay ninyo
nacakilin sa ibabaw nan inyo ulo, para huwac masisira ang suclay nan
inyon buhoc! Husto na sabihin ninyo: ¡Magandanaraw, "amon"! at may mana
palalo, na mana "estudiantillos de poco latin", na dahil sila naaaral sa
Manila o sa Europa, acala na nila mayron na sila catuwiran makicamay
sila sa amin, sa lugar na sila mahahalic nan camay sa amin ...¡Ah!
madali na darasin an paghuhucom, matatapos an mundo, marami mana santo
an huhula nito uulan nan apoy, bato, saca abo, para parusahan an
capalaluan ninyo!"

At bago niya iniaral sa bayang huag tularan ang gayong m~ga "salvaje",
cung di bagcos pang lumayo at casusutan ang gayong m~ga tao, sa pagca't
sila'y pawang m~ga "excomulgado."

 "Din-guin ninyo an sabi nan mana "santos concillos!" anya "Cun
nasasalubun nan isan indio sa calle an isan cura, itutun-go an ulo,
ihahanda an canyan lilo, at nan an amon ay cumapit doon; pacca
nacacabayo capuwa, an cura saca an indio, pacca gayon, hihinto an indio,
mapupugay nan salacot o sombrero nan boon galan; sa catapusan, cun an
indio nacacabayo at nadlalacat an cura, iibis sa cabayo an indio at
hindi sasacay uli hangan hindi nasasabi sa canya nan cura ¡solon! o cun
totoo malayo na an cura. Mana sabi ito n~g santos concillos, at an hindi
nasusunod, siya maguiguin "excomulgado."

 At ¿pagca ang sinasacyan n~g isa'y isang calabaw? ang tanong n~g
isang masuring magsasaca sa canyang calapit.

 ¡Cung gayo'y ... macapagpapatuloy ca! ang isinagot nito na totoong
marunong umibag.

Datapuwa't marami ring nacacatulog o nalilibang, baga man nagsisisigaw
ang nagsesermon at cumikiyang magaling; paano'y iyon n~g iyon ang
isenesermon sa ano mang araw at sa ano mang bagay: nawalan n~g
cabuluhang magbuntong-hinin~ga at magtan~gistan~gisan ang ilang
mapagbanal na babae, dahil sa m~ga casalanan n~g m~ga pusong, napilitang
itiguil nila ang canilang gawa dahil sa wala sino mang sa canila'y
makisapi. Si Hermana Puti ma'y laban doon ang iniisip. Nacatulog n~g
mainam ang isang lalaking nacaupo sa canyang tabi, na walang ano-ano'y
natumba sa canyang ibabaw, na ano pa't nalucot ang canyang habito:
dinampot n~g mabait na matandang babae ang canyang bacya at guinising sa
cahahampas ang lalaking iyon, casabay n~g sigaw na:

 ¡Ay! ¡layas, salvaje, hayop, demonio, calabaw, aso, condenado!

Nagcagulo n~ga dahil dito. Huminto ang nagsesermon, itinaas ang m~ga
kilay, sa pagtataca niya sa gayong calaking caligaligan. Linunod n~g
cagalitan ang salita sa canyang lalamunan, caya't wala siyang nagawa
cung di umatun~gal at, suntukin ang palababahan n~g pulpito. Namun~ga
ang gayong gawa: binitiwan n~g matandang babae ang bacya, nagbubulong at
pagcatapos na macapagcruz na macailan, naluhod siya n~g boong
cataimtiman.

 "¡Aaah! ¡aaah! ¡ang sarisawa'y! naisigaw n~g nagagalit na sacerdote,
na naghalukipkip at naipailing-iling; ¡sa ganyan baga cun caya aco
nangagaral dito sa inyo sa boon umaga, mana salvajes! Dito sa bahay nan
Dios cayo naaaway at cayo nasasabi nan mana salitan masasama, mana walan
hiya! ¡Aaaah! cayo wala nan iguinagalan!....Ito an mana gawa nan
calibugan at nan hindi paglayo sa calupaan nan panahon ito! Sinasabi co
na sa inyo ¡aah!"

At ipinatuloy niya ang pagsesermon tungcol sa bagay na ito sa loob n~g
calahating oras. Humihilic na ang Alcalde, tatan~gotan~go na si Maria
Clara sa pagcaantoc, hindi na mapaglabanan n~g abang dalaga ang
pagtutuca, palibhasa'y wala n~g ano mang pintura at ano mang larawan man
lamang na mapagsiyasat sa mapagliban~gan. Hindi na nacalingit cay Ibarra
ang m~ga sinasabi at gayon din ang m~ga pasaring; ang canyang iniisip
n~gayo'y isang maliit na bahay sa taluctoc n~g isang bundoc, at doo'y
nakikita niyang si Maria Clara'y na na sa halamanan. ¡Anong masakit sa
canya cung doon sa capataga'y gumagapang ang m~ga tao sa canilang m~ga
imbing bayan!

Macaalawang ipinatugtog ni Pari Sibyla ang campanilla, n~guni't ito'y
parang guinagatun~gan n~g cahoy ang apoy: palibhasa'y "tercero" si fray
Damaso'y lalo nang pinahaba niya ang sermon, Nan~gan~gagat-labi si Fray
Sibyla, at ulit-ulit na pinagbubuti niya ang canyang salamin sa matang
"cristal de roca", na guinto ang kinacacabitan. Si Fray Manuel Martin
ang tan~ging tila mandin nakikinig n~g boong ligaya, sa pagca't
n~gumin~giti.

Sa cawacasa'y sinabi n~g Dios na siya na, napagal ang nagsesermon at
nanaog sa pulpito.

Nan~gagsiluhod ang lahat upang magpasalamat sa Dios. Kinuscos n~g
Alcalde ang canyang m~ga mata, inunat niya ang isang brazo na para
manding nag-iinat, nagbitiw n~g isang malalim na ¡"ah"! at naghicab.

Ipinagpatuloy ang misa.

Nang cantahin na ni Balbino at ni Chananay ang "Incarnatus est", n~g
magasiluhod na ang lahat, at n~g magsitun~go na ang m~ga sacerdote,
ibinulong n~g isang lalaki sa tain~ga ni Ibarra ang ganito: "Sa
ceremonia n~g bendicion ay huwag po cayong lalayo sa cura, huwag cayong
lulusong sa hucay, huwag cayong lalapit sa bato; mapapan~ganyaya ang
inyong buhay cung di ninyo aco sundin!".

Nakita ni Ibarrang nawala si Elias sa caramihan, pagcasabi sa canya n~g
bagay na iyon.


TALABABA:

 Hindi dapat calimutan n~g bumabasang ang sermong ito'y sa wicang
castila na aking isinatagalog, bagay na ipinaalaala co, upang maisaysay
kung bakit hindi utal ang pananagalog, at gayon din ang cadahilanan cung
bakit natacot ang isang taong iyon. Sa sermong wicang castila ni Pari
Damaso'y ganito ang canyang sabi: ..."si, hermanos mios, patente,
patente a todos, patente". Maraming cahulagan ang sabing _patente._ Ang
ilan sa m~ga cahulugang iya'y ito: nahahayag, na kikita, walang takip.
Tinatawag namang patente n~g panahon n~g Gobierno n~g m~ga castila, ang
catibayang ibinibigay n~g Administracion n~g Hacienda publica sa m~ga
taong gumaganap n~g pagbabayad n~g buwis sa Gobierno dahil sa canyang
calacal. Pinarurusahan n~g mabigat na _multa_ ang nan~gan~galacal na
walang _patente,_ sa macatwid ay hindi nagbabayad n~g buwis sa calacal
na canyang hanap-buhay, caya totoong nagulat ang taong dito'y
sinasaysay, sa pagca't ang boong acala niya'y ang sinasabing _patente_
ay ang nauucol niyang pagbayaran. P. H. P.




=XXXII.=

=ANG "CABRIA".=


Guinanap n~g taong naninilaw ang canyang pan~gaco: hindi isang madaling
wariing "cabria" (pangbaba o pangtaas n~g ano mang bagay na mabigat) ang
itinayo sa ibabaw n~g nacabucas na hucay upang ibaba roon ang lubhang
malaking batong "granito"; hindi ang panukalang "tripode" (tatlong
tungcong calang m~ga mahahabang cahoy) ni nor Juan, upang ibitin sa dulo
niya ang isang "polea," yao'y mahiguit, yao'y bucod sa isang maquina'y
isang pamuti, n~guni't isang dakila at nacahahan~gang pamuti.

Sa ibabaw n~g walong metro ang taas ay natatayo roon ang totoong magulo
at mahirap na liriping m~ga "andamlo": apat na malalaking cahoy na
nacabaon sa lupa ang siyang m~ga pinacahaligui, na nagcacacabitcabit sa
pamamag-itan n~g m~ga malalaking cahab ang pahalang, na nagcacacabit
cabit naman sa pamamag-tan n~g malalaking pacong hanggang sa calahati
lamang ang nacabaon, marahil sa pagca't aalisin din lamang agad ang
bagay na iyon, ay n~g magaang na mapagcalas-calas. Ang malalaking m~ga
lubid na nacabitin sa lahat n~g m~ga panig, ang siyang nacapagbibigay
anyong catibayan at cadakilaan n~g cabooang nacocoronahan doon sa itaas
n~g m~ga banderang may sarisaring culay; man~ga gallardete na
nagsisiwagayway at lubhang malalaking m~ga guirnaldang bulaclac at m~ga
dahong totoong nacalulugod panoorin.

Doon sa caitaasan, sa lilim n~g m~ga anino n~g m~ga malalaking cahoy,
n~g m~ga guirnalda at n~g m~ga bandera, nacabiting ang tali ay m~ga
lubid at m~ga ganchong bacal, ang isang pagcalakilaking "polea" na may
tatlong "rueda," at sa m~ga nagniningning na taguiliran nito'y nacasulot
at nacasacay ang tatlong lubid na lalo pa manding malalaki cay sa m~ga
iba, at nacabitin sa tatlong pagsalalaking m~ga lubid na ito ang isang
pagcalakilaking "sillar" na buo na may hucay sa dacong guitna, na cung
itama sa capuwa guang n~g isang batong capapatun~gang na sa ilalim na
n~g hucay, siyang maguiguing guang na laang paglalagyan n~g casaysayang
casalucuyan, n~g m~ga pamahayagan, n~g m~ga casulatan, n~g m~ga salapi,
n~g m~ga medalla at iba pa, at n~g maibalita ang m~ga bagay na iyon sa
m~ga taong mabubuhay sa cahulihulihang panahon. Nagmumula ang m~ga
malalaking lubid na ito sa itaas na patun~go sa ibaba, at nasusulot sa
isa pang "poleang" malaki ring nacagapos sa paanan n~g "aparatong" iyon,
at ang dacong dulo n~g m~ga lubid na iyo'y nacabilibid sa "cilindro" n~g
isang "torno", na nacapaco sa lupa n~g malalaking cahoy. Ang tornong
ito, na napagagalaw sa pamamag-itan n~g "dalawang manubrio" ay
nagdaragdag sa lacas n~g tao n~g macasandaang ibayo, dahil sa
nagcaca-cama-camang m~ga ruedang may n~gipin, baga man ang nasusunduang
lacas ay naguiguing cabawasan naman sa catulinan.

 Tingnan po ninyo, ang sabi n~g taong naninilaw samantalang pinipihit
ang "manubrio;" tingnan po ninyo, nor Juan, cung di sa lacas co lamang
ay laking naitataas at naibababa ang calakilakihang bato.... Napaca buti
ang pagcacaanyo-anyo, na ayon sa maibigan co'y aking naitataas o
naibababa n~g isa n~g isang dali, at n~g magawa n~g boong caal-wanan n~g
isang taong nasasailalim n~g hucay ang paglalapat n~g dalawang bato,
samantalang aking pinan~gan~gasiwaan buhat dito.

Hindi n~ga mangyayaring di pangguilalasan ni nor Juan ang taong
n~gumin~giti n~g anyong totoong cacaiba. Nan~gag-uusap-usapan ang m~ga
nanonood, at canilang pinupuri ang lalaking naninilaw.

 ¿Sino po ba ang nagturo sa inyo n~g "maquinaria?" ang tanong sa canya
ni nor Juan.

 ¡Ang aking ama, ang aking nasirang ama! ang sagot na casabay ang
canyang cacatuwang n~giti.

 ¿At sa inyong ama?...

 Si Don Saturnino, ang nuno ni Don Crisostomo.

 Hindi co nalalamang si Don Saturnino'y....

 Oh! maraming bagay ang canyang nalalaman! Hindi lamang mainam mamalo
at ibinibilad sa araw ang canyang m~ga trabajador; bucod sa roo'y
marunong pumucaw sa natutulog, at magpatulog sa naguiguising. Darating
ang panahong inyo ring makikita cung ano ang itinuro sa akin n~g aking
ama, ¡makikita rin po ninyo!

At n~gumin~giti ang lalaking naninilaw, n~guni't sa isang cacatuwang
anyo.

Sa ibabaw n~g isang masang natatacpan nang isang "lapiz" (pangladlad sa
m~ga dingding o pangtakip sa m~ga mesa) na galing sa Persia'y nacalagay
roon ang cawan~gis n~g hihip na tingga, at ang m~ga bagay na iin~gatan
sa pinacalibin~gang iyon: isang caja na ang m~ga pinacadingding ay
macacapal na cristal ang siyang paglalagyan n~g pinacabangcay na iyong
hindi mabubuloc n~g isang panahon at siyang caliligpitan n~g m~ga
macapagpapaalaala sa m~ga tao sa haharaping panahon n~g m~ga bagay na
ucol sa isang panahong nacaraan na. Ito ang ibinubulong n~g filosofo
Tasio na doroon naglalacadlacad.

 Marahil isang araw, pagca ang gawang nagpapasimula n~gayon n~g
pagsilang sa maliwanag ay cung matanda na at maguiba dahil sa ilang m~ga
sacunang sa canya'y nagdaan, cung magcabihira'y dahil sa m~ga
pagpapagpag (paglindol) n~g Naturaleza, cung magcabihira'y dahil sa
mapagwasac na camay n~g tao, at sumibol sa ibabaw n~g m~ga casangcapan
n~g guibang ito ang damo at baguing; at pagcatapos, cung pugnawin na n~g
panahon ang damo, ang baguing at ang m~ga sirang casangcapan n~g bahay
na ito, at catcatin sa m~ga dahon n~g Casaysayan (Historia) ang sa
canya'y gunita, at gayon din ang m~ga gumawa sa canya, na malaon n~g
panahong nawala sa alaala n~g m~ga tao: marahil, cung napalibing na o
nawala na ang m~ga lahing casama n~g m~ga pinacabalat n~g lupa, sa isa
lamang pagcacataon, cung pasilan~gin ang tilamsic n~g apoy sa batong
matigas n~g pico n~g sino mang manghuhucay n~g mina, mangyayaring
masunduan sa sinapupunan n~g malaking bato ang m~ga talinghaga at m~ga
lihim. Marahil ang m~ga pantas n~g isang naciong dito'y tumira'y
man~gagsisicap, na gaya naman n~g pagsisicap n~gayon n~g m~ga
"egiptologo" (ang m~ga malulugdin sa m~ga bagay na na sa Egipto) sa
nan~gatirang bagay n~g isang dakilang "civilizaciong" nagpagal sa
pagsisiyasat n~g walang hanggan, at hindi sinapantahang sa canya'y
bababa ang isang pagcahabahabang gabi. Marahil sabihin n~g isang paham
na "profesor" (tagapagturo) sa canyang m~ga alagad, na may lima hanggang
pitong taon, sa isang wicang siyang sinasalita n~g lahat n~g m~ga
tao; "Mga guinoo! Pagcatapos na matingnan at mapagsiyasat n~g boong
catiyagaan ang m~ga bagay na nasumpun~gan sa ilalim nitong ating lupa,
pagcatapos na mausisa ang cahulugan n~g ilang m~ga tanda, at pagcatapos
na maihulog sa wica natin ang ilang m~ga salita, masasapantaha nating
walang ano mang tacot na magcamali, na nauucol ang m~ga bagay na iyon sa
panahon nang cahunghan~gan nang tao, sa madilim na panahong caraniwan
nating tawaguing panaguinip nang isip. Tunay n~ga, m~ga guinoo; sucat na
ang sabihin sa inyo, upang mapagcurocuro ninyo cung gaano ang
cahan~galan n~g m~ga canunonunuan natin, na ang tumira rito'y hindi
lamang cumikilala pa sila n~g m~ga hari, cung di upang macapagpasiya
sila n~g ano mang bagay na nauucol sa pamamahala sa canilang sariling
bayan, kinacailan~gan pa nilang dumalo sa cabilang dulo n~g daigdig, na
ano pa't masasabi nating sila'y catulad n~g isang catawang upang gumalaw
ay kinacailan~gang magtanong sa canyang ulo, na na sa cabilang ibayo n~g
Sanglibutan, marahil sa m~ga lupaing itinatago n~gayon n~g m~ga alon.
Itong di mandin mapaniniwalaang cahidwaan n~g isip, cahi't acalain
ninyong hindi sucat mangyari, inyong kilalaning gayon n~ga cung
didilidilihin ang calagayan n~g m~ga kinapal na iyong bahagya na lamang
nan~gan~gahas acong tawaguing tao! N~g m~ga caunaunahang panahong iyon,
ang m~ga kinapal na ito'y nakipag-uusap pa (ganito marahil ang canilang
boong acala) sa Lumikha sa canila, sa pagca't sila'y may m~ga
kinikilalang m~ga Ministro (kinacatawan) n~g Lumikha iyan, m~ga kinapal
na iba cay sa m~ga iba na canilang sa tuwi na'y pinan~gan~galanan n~g
m~ga talinghagang letrang M. R. P. Fr., na sa pagbibigay cahulugan sa
m~ga letrang ito'y hindi nan~gagcacaisa ang ating m~ga marurunong.
Alinsunod sa pangcaraniwang profesor n~g m~ga wica, sa pagca't wala cung
di sasandaan lamang ang m~ga profesor n~g m~ga wicang malaki ang
caculan~gan na siyang gamit n~g nacaraang panahon, marahil "Muy Rico
Propietario" daw ang cahulugan n~g M. R. P., sa pagca't may pagca
pan~galawang Dios ang m~ga Ministrong ito, m~ga cabanalbanalan m~ga
cagaling galin~gang mananalumpati, m~ga carunong-dunun~gan, at baga man
totoong malaki ang canilang capangyarihan at sa canila'y
pagcaaalang-alang, cailan ma'y hindi sila gumagawa n~g cahi't
babahagyang capaslangan, bagay na nagpapatibay sa akin n~g paniniwala sa
aking sapantahang hindi cawan~gis ang canilang pagcatao sa pagcatao n~g
iba. At cung hindi maguing casucatan ito upang mapapagtibay ang aking
panucala may natitira pang isang catuwirang hindi sinasalansang nino man
at bawa't araw na nagdaraa'y lalo at lalong nagtutumibay, na
pinapananaog n~g m~ga talinghagang kinapal na iyon ang Dios sa ibabaw
n~g lupa, sabihin lamang nila ang ilang wica, na hindi nasasalita n~g
Dios cung di sa pamamag-itan n~g canilang bibig, at ang Dios na iya'y
canilang kinacain, iniinom nila ang canyang dugo at madalas na
ipinacacain nila naman sa m~ga taong caraniwan."

Ito'y iba pang m~ga bagay ang inilalagay n~g hindi mapaniwalaing
filosofo sa bibig n~g m~ga may buloc na pusong m~ga tao sa panahong
sasapit. Marahil mag-camali ang matandang Tasio, bagay na hindi n~ga
totoong malayo n~guni't pag-balican natin ang ating sinasaysay.
Inihahanda n~gayon ang pagcaing masarap sa m~ga kioskong kinakitaan
natin camacalawa sa maestro at sa m~ga alagad. Gayon, ma'y sa mesang
handa sa m~ga bata'y wala isa man lamang botella n~g alac, n~guni't ang
cahalili nama'y ang lalong sumasaganang ang m~ga bun~ga n~g cahoy. Sa
lilim n~g balag na siyang naghuhugpong sa dalawang kiosko'y naroroon ang
m~ga upuan n~g m~ga musico, at saca isang mesang nalalaganapan n~g m~ga
matamis, n~g m~ga "cosfitura", n~g m~ga frasco n~g tubig na
nacocoronahan n~g m~ga dahon at m~ga bulaclac na inihahanda sa mauhaw na
m~ga taong dadalo roon.

Nagpatayo ang maestro n~g escuela n~g m~ga palosebo, n~g m~ga lucsuhan
at nagpabitin n~g m~ga cawali't m~ga palayoc na iniuucol sa catuwatuwang
m~ga laro. Nan~gagluluponlupon sa lilim n~g m~ga cahoy o sa ilalim n~g
balag ang caramihang taong masasayang m~ga culay ang damit na bihis, at
sila'y nan~gagsisitacas sa maningning na araw. Nan~gagsisipanhic ang
m~ga bata sa m~ga san~ga n~g m~ga cahoy o sa ibabaw n~g m~ga bato, sa
pagcaibig nilang makitang magaling ang "ceremonia", at sa gayo'y
narurugtun~gan nila ang cababaan n~g canilang taas; minamasdan nila n~g
boong pananaghili ang m~ga batang pumapasoc sa escuelang malilinis at
magaling ang pananamit na nan~garoroon sa lugar na sa canila'y laan.
Malaking di ano lamang ang galac n~g m~ga magugulang; baga man sila'y
abang m~ga tagabukid, sa pagca't mapapanood nilang cumacain ang canilang
m~ga anac sa mesang natatacpan n~g maputing mantel, na halos mawawan~gis
sa Cura at sa Alcalde. Sucat na ang pag-isipin ang m~ga bagay na iyon
upang huwag magdamdam gutom, at ang gayong pangyayari'y
pagsasabisabihanan n~g salinsaling maguiguing tao sa ibabaw n~g lupa.

Hindi nalao't narinig ang malayong m~ga tinig n~g musical ang
nan~gun~guna'y isang pulutong n~g sarisaring tao, na ang bumubuo'y
taglay ang lahat n~g m~ga gulang at taglay n~g pananamit ang lahat n~g
m~ga culay. Nabalisa ang lalaking naninilaw at siniyasat ang boong
"aparato" niya n~g isang sulyap. Sinusundan ang canyang mata at
hinihiwatigan ang lahat niyang m~ga kilos n~g isang mapag-usisang
tagabukid: yao'y si Elias na dumalo rin doo't n~g panoorin ang
"ceremonia"; halos hindi siya makilala dahil sa canyang salacot at sa
anyo n~g canyang pananamit. Pinagpilitan niyang siya'y mapalagay sa
lalong magaling na lugar, halos sa siping n~g torno, sa pampang n~g
hucay.

Casama n~g musicang dumating ang Alcalde, ang m~ga namumunong guinoo sa
bayan, ang m~ga fraile at ang m~ga castilang may m~ga catungculan, liban
na lamang cay Pari Damaso. Causap ni Ibarra ang Alcalde, na canyang
totoong naguing caibigan, mula n~g canyang handugan siya n~g ilang
maaayos na pagpuri, dahil sa canyang m~ga condecoracion at m~ga banda:
ang malaking hilig sa pagcamahal na tao ang siyang panghina n~g loob n~g
marilag na Alcalde. Casama si capitang Tiago, ang alferez at ilang
mayayaman, n~g maningning na cawan n~g m~ga dalagang may dalang payong
na sutla. Sumusunod si Pari Salvi na walang kibo at anyong
nag-iisipisip, na gaya n~g dating canyang ugali.

 Umasa po cayo sa aking tulong cailan ma't ucol sa isang mabuting
gawa, ang sabi n~g Alcalde cay Ibarra; ibibigay co sa inyo ang lahat
ninyong cacailan~ganin, o pabibigyan co caya cayo sa iba.

Samantalang sila'y napapalapit, nararamdaman n~g binatang tumatahip ang
canyang puso. Hindi niya sinasadya'y tinun~go n~g canyang m~ga mata ang
cacaibang m~ga andamio na doo'y nacatayo; nakita niyang sa canya'y
yumuyucod n~g boong galang ang lalaking naninilaw at siya'y tinitigang
sandali. Pinagtakhan niya ang pagcasumpong doon cay Elias, na sa
pamamag-itan n~g isang macahulugang kirap ay ipinaunawa sa canyang
alalahanin ang sa canya'y sinabi sa simbahan.

Isinuot n~g cura ang m~ga pananamit n~g pagcacaserdote at pinasimulaan
ang "ceremonia": tan~gan n~g sacristan mayor na bulag ang isang mata,
ang libro, at tan~gan naman ang isang monagulilo ang pangwisic at
lalagyan n~g tubig na bendita. Na sa paliguid ang m~ga iba, nacatayo at
pawang nacapugay, napacalaki ang canilang catahimican, na ano pa't baga
man ang pagbasa'y mahina napagwawaring nan~gin~ginig ang voces ni Pari
Salvi.

Samantala'y inilagay sa cajang cristal ang lahat n~g bagay na doo'y
ilalaman, gaya baga n~g m~ga sulat camay, m~ga pamahayagan, m~ga
medalla, m~ga salapi at iba pa, at ang lahat n~g iyo'y isinuot sa parang
hihip na tingga at inihinang na magaling ang takip.

 Guinoong Ibarra, ¿ibig po ba ninyong ipasoc ang caja sa dapat
calagyan? ¡Hinihintay n~g Cura! ang inianas n~g Alcalde sa tain~ga n~g
binata.

 Malaking totoo po ang aking pagcaibig, n~g isinagot ni
Ibarra, n~gunit cung magcagayo'y cacamcamin co ang nacauunlac na
tungculing iyan sa guinoong Escribano; ¡ang guinoong Escribano ang
siyang marapat magpatotoo n~g guinagawang ito!

Kinuha n~g Escribano ang cajang iyon, nanaog sa hagdanang nalalatagan
n~g alfombra na patun~go sa hucay, at inilagay n~g cadakilaang marapat
sa guang n~g bato. N~g magcagayo'y dinampot n~g cura ang "hisopo" at
winiligan ang bato n~g tubig sa bendita.

Dumating ang sandaling dapat na maglagay ang bawa't isa n~g isang
cucharang "lechada" sa ibabaw n~g sillar na nacalagay sa hucay at n~g
lumapat na magaling at cumapit ang isang manggagaling sa itaas.

Inihandog ni Ibarra sa Alcalde ang isang cucharang albanil, na sa
malapad na dahong pilac niyo'y nacaukit ang bilang n~g araw na iyon:
n~guni't nagtalumpati muna n~g wicang castila ang mahal na Alcalde.

"¡M~ga taga San Diego!" anya sa salitang cagalanggalang: May capurihan
caming siyang man~gulo sa isang "ceremonia", na ang cahalagaha'y
matatanto na ninyo cahi't hindi co sabihin. Itinatatag ang isang
escuela; ang escuela'y siyang patuunan n~g pamamayan, ¡ang escuela'y
siyang aclat na kinatatalaan n~g icagagaling n~g m~ga bayan sa panahong
sasapit! Ipakita ninyo sa amin ang escuela n~g isang bayan at sasabihin
namin sa inyo cung ano ang bayang iyan."

"¡M~ga taga San Diego! ¡Pasalamatan ninyo ang Dios na sa inyo'y nagbigay
n~g m~ga banal na sacerdote, at ang Pamahalaan n~g Inang Bayang
naglalaganap na di napapagal n~g "civilisacion" sa masaganang m~ga
pulong ito, na inaampon n~g canyang maluwalhating balabal! ¡Purihin
ninyo ang Dios na nagdala sa inyo rito nitong m~ga mapagpacumbabang m~ga
sacerdote, na sa inyo'y nan~gagbibigay liwanag at nagtuturo sa inyo n~g
wica n~g Dios! ¡Purihin ninyo ang Pamahalaang gumawa, gumagawa at gagawa
n~g m~ga pagpapacahirap sa icagagaling ninyo at sa icagagaling n~g
inyong m~ga anac!"

"At n~gayong benebendita ang unang bato nitong lubhang macahulugang
bahay, cami, Alcalde Mayor nitong lalawigan, sa pan~galan n~g dakilang
Hari, na in~gatan nawa n~g Dios, n~g Hari sa m~ga Espana, sa pan~galan
n~g maluningning na Pamahalaang castila at sa ilalim n~g pagtatangkilik
n~g canyang walang bahid at cailan ma'y mapagdiwang na bandera,
binibigyan namin n~g dakilang cahulugan ang guinawang ito at sinimulaan
namin ang paggawa n~g escuelahang ito."

"M~ga taga San Diego, ¡mabuhay ang Hari! ¡Mabuhay ang Espana!
¡man~gabuhay ang m~ga fraile! ¡Mabuhay ang Religion catolica!"

 ¡Mabuhay! ¡mabuhay! ang isinagot n~g maraming voces, ¡mabuhay ang
guinoong Alcalde!

Ito'y nanaog, pagcatapos, n~g boong cahinhinang madakila, casabay n~g
m~ga tinig n~g musicang nagpasimula n~g pagtugtog; naglagay n~g ilang
cucharang lechada sa ibabaw n~g bato, at catulad din n~g madakilang
cahinhinang gaya n~g siya'y pumanhic.

Nan~gagpacpacan ang m~ga nan~gan~gatungculan sa pamahalaan.

 Iniabot ni Ibarra ang isa pang cucharang pilac sa Cura, na n~g
macatitig na sumandali sa canya'y marahang nanaog. N~g na sa calahati na
n~g hagdana'y tumin~gala upang tingnan ang nabibiting batong nacatali sa
matitibay na m~ga lubid, datapuwa't ang pagtin~ging yao'y sandaling
sandali lamang at nagpatuloy n~g pananaog. Gumawa rin siya n~g gaya n~g
guinawa n~g Alcalde, n~guni't n~gayo'y lalong marami ang
nan~gagsipacpac: nakisama sa pagpacpac ang m~ga fraile at si capitang
Tiago.

Tila mandin humahanap si Pari Salvi n~g mapagbigyan n~g cuchara;
tiningnan niya si Maria Clara at anaki'y nag-aalinlan~gan; n~guni't
nagbago n~g panucala at ang guinawa'y sa escribano niya ibinigay. Ito'y
sa pagbibigay loob, lumapit cay Maria Clara, datapuwa't ito'y
tumangguing n~gumin~giti. Nagsunodsunod nanaog ang m~ga fraile, ang m~ga
empleyado at ang alferez. Hindi nalimutan si capitang Tiago.

Si Ibarra na lamang ang culang at ipag-uutos na sana sa naninilaw na
taong pababain na ang bato, n~g maalaala n~g cura ang binata, na
pinagsabihan n~g anyong nagbibiro at taglay ang paimbabaw na sa canya'y
pagpapalagay na catotong tunay:

 ¿Hindi po ba isasaloc ninyo ang inyo namang cuchara, guinoong Ibarra?

 Cung magcagayo'y aking gagagarin si Juan Palomo ¡aco ang nagluluto't
aco rin ang cumacain! ang isinagot nito n~g gayon din anyo n~g
pananalita.

 ¡Lacad na cayo! anang Alcalde sa canya, saca siya marahang
itinulac; cung hindi, mag-uutos acong huwag pababain ang bato at
matitira tayo rito hanggang sa caarawan n~g paghuhucom.

Napilitan si Ibarrang tumalima dahil sa ganitong cakilakilabot na bala.
Hinalinhan niya ang maliit na cucharang pilac n~g isang malaking
cucharang bacal, bagay na nagpan~giti sa ilang m~ga tao, at mapayapang
lumacad. Tinitingnan n~g naninilaw na tao ang ban~ging na sa tabi n~g
canyang m~ga paa.

Pagcatapos na matingnan n~g mabilis ni Ibarra ang nacabiting sillar sa
tabi n~g canyang ulo, si Elias at ang lalaking naninilaw, nagsalita siya
cay nor Juan, na ang canyang voces ay nan~gin~ginig n~g caunti:

 ¡Ibigay po ninyo sa akin iyang timba at ihanap ninyo aco sa itaas n~g
ibang cuchara!

Napag-isa ang binata. Hindi na siya minamasdan ni Elias; ang m~ga mata
nito'y nacapaco sa lalaking naninilaw, na nacadun~gaw sa hucay at
sinusundan ang m~ga kilos n~g binata.

Naririnig ang in~gay na guinagawa n~g cuchara sa paghalo n~g pinagsamang
buhan~gin at apog na nakikisaliw sa hugong n~g mahinang pagsasalita n~g
m~ga cawani n~g gobierno na pinupuri ang Alcalde dahil sa canyang
talumpati.

Carin~gatdin~gat ay bumugso ang isang lagapac; umilandang ang poleang
(calo) nacatali sa puno n~g cabris, at saca sumunod ang terno na
humahampas sa aparatong tulad sa isang panghataw: nan~gagsigalaw ang
m~ga malalaking cahoy, lumipad ang m~ga gapos at sa isang kisap mata'y
nalugsong lahat, na casabay ang kakilakilabot na ugong Sumilakbo ang
isang alapaap na alikabok; pinuspos ang alang-alang n~g isang sigaw sa
panghihilacbot n~g libolibong voces. Tumacas at nan~gagsitacbo halos ang
lahat, babahagya na ang nan~gagmadaling lumusong sa hucay. Si Maria
Clara at si Pari Salvi ang nan~gagsipanatili lamang sa canilang
kinalalagyan, sa pagca't hindi sila man~gacagalaw, nan~gamumula at hindi
man~gapagsalita.



Nang mapawi-pawi na ang sumilacbong alicaboc, nakita nilang nacatayo si
Ibarra sa guitna n~g m~ga cahabaan, m~ga cawayan, malalaking m~ga lubid,
sa pag-itan n~g torno at n~g malaking bato, na sa pagbaba n~g gayong
cabilis, ang lahat ay ipinagpag at pinisa. Tan~gan pa sa camay n~g
binata ang cuchara at canyang minamasdan n~g m~ga matang gulat ang
bangcay n~g isang taong nacatimbuang sa canyang paanan, na halos
nalilibing sa guitna n~g m~ga cahabaan.

 ¿Hindi po ba cayo namatay? ¿Buhay pa ba cayo? ¡Alang-alang sa Dios,
magsalita po cayo! ang sabi n~g ilang m~ga empleadong punong-puno n~g
tacot at pagmamalasakit.

 ¡Himala! ¡himala! ang isinisigaw n~g ilan.

 ¡Hali cayo at inyong alisin sa pagca dan~gan ang bangcay n~g sawing
palad na ito! ani Ibarrang anaki'y naguising sa isang pagcacatulog.

N~g marinig ang canyang voces, naramdaman ni Maria Clarang pinapanawan
siya n~g lacas, hanggang siya'y natimbuang sa m~ga camay n~g canyang
m~ga catotong babae.

Malaking caguluhan ang naghahari: sabay-sabay na nan~gagsasalita,
nan~gagcumpascumpas ang m~ga camay, nan~gagtatacbuhan sa magcabicabila,
nan~gahahambal na lahat.

 ¿Sino ba ang namatay? ¿Buhay pa ba? ang m~ga tanong n~g alferez.

Canilang nakilalang ang lalaking naninilaw na nacatayo sa tabi n~g torno
ang siyang bangcay.

 Pag-usiguin sa harap n~g m~ga tribunal n~g Justicia ang "maestro de
obras" (ang namamatnugot sa gawa)! ang siyang unang nasabi n~g Alcalde.

Canilang siniyasat ang calagayan n~g bangcay, tinutop nila ang dibdib,
datapuwa't hindi na tumitiboc ang puso. Inabot siya n~g hampas sa ulo at
nilalabasan n~g dugo ang dalawang butas n~g ilong, ang bibig at ang m~ga
tain~ga. Canilang nakita sa canyang liig ang m~ga bacas na cacaiba: apat
na malalalim na lubo sa isang daco at isa sa cabilang daco, baga man
ito'y may calakhan: sino mang macakita niyo'y wiwicaing sinacal siya n~g
sipit na bacal.

Binabati n~g boong galac n~g m~ga sacerdote ang binata at pinipisil nila
ang canyang m~ga camay. Ganito ang sabing nagcacang-iiyac n~g
franciscanong may mapagpacumbabang anyo na siyang umeespiritu santo cay
Pari Damaso.

 ¡Banal ang Dios, magaling ang Dios!

 ¡Pagca nadidilidili cong bahagya lamang ang panahong pag-itan mula n~g
aco'y mapalagay sa lugar na iyan ang sabi n~g isa sa m~ga empleado cay
Ibarra, ¡nacu! ¡cung aco ang naguing cahulihulihan sa lahat, Jesus!

 ¡Naninindig ang aking m~ga buhoc! anang isang upawin at bahagya na
ang buhoc.

 ¡At mabuti't sa inyo nangyari ang bagay na iyan at hindi sa akin! ang
ibinubulong n~g isang matandang lalaking nan~gin~ginig pa.

 ¡Don Pascual! ang biglang sinabing malacas n~g ilang m~ga castila.

 M~ga guinoo, gayon ang sabi co, sa pagca't hindi namatay ang guinoong
ito; cung sa aki'y hindi man aco napisa, mamamatay rin aco pagcatapos,
madilidili co lamang ang bagay na iyan.

Datapuwa't malayo na si Ibarra, at canyang pinag-uusisa ang calagayan ni
Maria Clara.

 ¡Hindi dapat maguing cadahilanan ang bagay na ito upang hindi matuloy
ang fiesta, guinoong Ibarra! anang Alcalde; purihin natin ang Dios!
¡Hindi sacerdote at hindi man lamang castila ang namatay!
¡Kinacailan~gan nating ipagdiwang ang pagcaligtas po ninyo! ¡Ano caya
ang mangyayari sa inyo cung nadag-anan cayo n~g bato!

 ¡Para manding nakikinikinita na, nakikinikinita na! ang isinisigaw
n~g escribano; ¡sinasabi co na! hindi masigla ang paglusong sa hucay ni
guinoong Ibarra, ¡Nakikita co na!

 ¡Isang "Indio" naman lamang ang siyang namatay!

 ¡Ipagpatuloy ang fiesta! ¡Musica! ¡hindi mabubuhay n~g capanglawan ang
namatay! ¡Capitan, gagawin dito ang pagsisiyasat!... ¡Pumarito ang
directorcillo!.... ¡Piitin ang "maestro de obras"!

 ¡Ipan~gaw siya!

 ¡Ipan~gaw! ¡Eh! ¡musica! ¡musica! ¡Ipan~gaw ang maestrillo!

 Guinoong Alcalde, ang itinutol n~g boong catigasan n~g loob ni
Ibarra; cung hindi macabubuhay sa namatay ang capanglawan, lalo n~g
hindi macabubuhay ang pagcabilanggo n~g isang tao, na hindi pa natin
nalalaman cung may sala siya o wala. Nananagot po aco sa canyang
calagayan at hinihin~gi cong pawal-an siya, sa m~ga araw na ito man
lamang.

 ¡Sang-ayon! ¡sang-ayon! ¡n~guni't huwag na lamang siya uuli!

Sarisaring m~ga salisalitaan ang lumilibot. Pinaniniwalaan n~g isang
himala ang nangyaring iyon. Gayon ma'y tila mandin hindi totoong
natutuwa si Pari Salvi sa himalang sinasapantahang guinawa n~g isang
santo n~g canyang capisanan at n~g canyang pin~ganan~gasiwaang bayan.

Hindi nagculang n~g nagdagdag na canyang nakitang lumusong sa hucay ang
isang nacasuot n~g pananamit na itimang catulad n~g sa m~ga franciscano.
Hindi n~ga mapag-aalinlan~ganan: si San Diego ang nanaog na iyon.
Napagtanto rin namang nakinig n~g misa si Ibarra, at ang lalaking
naninilaw ay hindi; ito'y maliwanag na cawan~gis n~g sicat n~g araw.

 ¿Nakita mo na? aayaw cang magsisimba, anang isang ina sa canyang
anac cung di cata napalo upang icaw ay aking pilitin, n~gayo'y
pasasatribunal cang nacalulan sa cangga na gaya naman niyan!

At siya n~ga naman: hatid sa tribunal na nacabalot sa isang banig ang
lalaking naninilaw o ang canyang bangcay.

Umuwing patacbo sa canyang bahay si Ibarra upang magbihis.

 ¡Masamang pasimula, hm! ang sinabi n~g matandang Tasio na doo'y
lumalayo.




=XXXIII.=

=LAYANG-CAISIPAN.=


Nagtatapos na si Ibarra n~g paghuhusay n~g catawan n~g sa canya'y
ipagbigay alam n~g isang alilang lalaking may isang lalaking tagabukid
na nagtatanong cung siya'y naroroon.

Sa pagsasapantaha niyang marahil ang nagtatanong ay isa sa canyang m~ga
casama sa bukid, ipinagutos niyang papasukin ang taong iyon sa canyang
"despacho", silid na aralan, ligpitan n~g m~ga aclat at laboratorio
quimico tuloy.

N~guni't sinadya mandin upang siya'y lubhang mangguilalas, ang
nasumpun~gan niya'y ang mabalasic at matalinghagang anyo ni Elias.

 Iniligtas ninyo ang aking buhay ang sinabi nito sa wicang tagalog,
dahil sa pagcamasid niya sa kilos ni Ibarra; binayaran co n~g caunti
ang aking utang at wala n~ga cayong sucat kilalaning utang na loob sa
akin, tumbalic, aco ang ma'y kinikilalang utang na loob. Naparito po
aco't n~g makiusap sa inyo tungcol sa isang bagay.

 ¡Magsalita po cayo! ang sagot n~g binata sa wicang tagalog din,
taglay ang pangguiguilalas sa mabalasic na anyo n~g tagabukid na iyon.

Sandaling tinitigan ni Elias ang m~ga mata ni Ibarra, at nagpatuloy n~g
pananalita:

 Sacali't ibiguin n~g justicia n~g m~ga taong liwanaguin ang
talinghagang ito, ipinamamanhic co po sa inyong huwag ninyong sasabihin
canino man ang tagubiling sinabi co sa inyo sa simbahan.

 Huwag po cayong mabahala, ang isinagot n~g binata sa isang anyon
nagpapakilala n~g sama n~g loob; talastas cong cayo'y pinag-uusig,
datapuwa't aco'y hindi marunong magcanulo canino man.

 ¡Oh, hindi dahil sa akin, hindi dahil sa akin! ang madaling isinagot
ni Elias, na nagpapahalata n~g caalaban n~g loob at pagcahindi maalam
magpacababa ito'y dahil po sa inyo: wala caunti mang tacot aco sa m~ga
tao.

Naragdagan ang pangguiguilalas n~g binata: bago ang anyo n~g pananalita
nang tagabukid n~g iyong n~g unang daco'y piloto, at tila mandin hindi
agpang sa canyang anyo at gayon din sa canyang pamumuhay.

 ¿Ano po ba ang ibig ninyong sabihin? ang tanong sa lalaking
talinghagang iyon, na pinagsisiyasat n~g canyang panin~gin.

 Ang pananalita co po'y hindi palaisipan, pinagsisicapan cong magsabi
n~g maliwanag. Sa icapapanatag po ninyo kinacailan~gang sapantahain n~g
inyong m~ga caaway na cayo'y hindi nag-aalap-ap at palagay ang loob
ninyo:

Umudlot si Ibarra.

 ¿Ang aking m~ga caaway? ¿May m~ga caaway ba aco?

 ¡May caaway po tayong lahat, guinoo, mula sa lalong maliit na hayop
hanggang sa tao, mula sa lalong dukha hanggang sa lalong mayaman at
macapangyarihan! ¡Ang pagcacaroon n~g caaway ang siyang talagang
cautusan n~g buhay!

Walang imic na tinitigan ni Ibarra si Elias.

 ¡Cayo po'y hindi piloto at hindi cayo tagabukid! ang canyang
ibinulong.

 May m~ga caaway po cayo sa m~ga matataas at mababang tao, ang
ipinagpatuloy ni Elias na hindi pinansin ang m~ga sinalita n~g
binata; nais po ninyong ituloy ang isang panucalang dakila, may
pinagdaanan po cayo, nagcaroon n~g m~ga caaway ang inyong nunong lalaki
at ang inyong ama, sila'y may m~ga kinahiligan n~g puso, at sa pamumuhay
hindi ang m~ga tampalasa't masasamang tao ang lalong nacapupucaw n~g
maalab na m~ga pagtatanim n~g galit, cung hindi ang m~ga taong may
malilinis na calooban.

 ¿Nakikilala po ba ninyo ang aking m~ga caaway?

Hindi sumagot pagdaca si Elias, at ang guinawa'y naglininglining.

 Nakikilala co ang isa, iyong namatay, ang isinagot. Napagtalastas co
cagabing may isang bagay na canilang inaacalang laban po sa inyo, dahil
sa ilang m~ga salitang canyang isinagot sa isang lalaking hindi co
kilala na nawala sa cadiliman. "Hindi ito cacanin n~g m~ga isdang
catulad n~g canyang ama: makikita po ninyo bucas", anya, Ang m~ga
salitang ito'y siyang nacahicayat sa aking pagdidilidili, hindi lamang
sa taglay na canyang cahulugan, cung hindi sa taong nagsalita, na niyong
araw pa'y nagcusang humarap sa "maestro de obras" at canyang sinabi ang
canyang han~gad na siya na ang mamamatnugot n~g m~ga gawain sa
paglalagay n~g unang bato, na hindi humin~gi n~g malaking bayad, at
ipinagbabansag ang malalaking canyang m~ga caalaman. Wala acong
pagsaligang casucatan upang masapantala co ang canyang masamang
calooban, n~guni't may isang caunting bagay na nagsasabi sa aking ang
m~ga sapantaha co'y catotohanan, at dahil dito'y aking hinirang upang
cayo'y pagbilinan, ang isang sandali at isang calagayang ucol at angcap
upang cayo po'y huwag macapagtatanong sa akin. Ang m~ga ibang nangyari'y
nakita na po ninyo.

Malaon nang hindi nagsasalita si Elias, at gayon ma'y hindi sumasagot at
hindi pa nagsasalita n~g ano man si Ibarra. Siya'y naggugunamgunam.

 ¡Dinaramdam co na ang taong iya'y namatay! ang sa cawacasa'y nasabi
niya; ¡marahil sa canya'y may napag-usisa pang caunting m~ga bagay!

 Cung siya'y nabuhay marahil siya'y nacawala sa nan~gin~gnig na camay
n~g bulag na justicia n~g tao. ¡Hinatulan siya n~g Dios, pinatay siya
n~g Dios, ang Dios ang siyang tan~ging humucom sa canya!

Minasdang sandali ni Crisostomo ang lalaking nagsasalita sa canya n~g
gayon, at canyang nakita ang m~ga batibot na m~ga braso nito, na
punong-puno n~g m~ga pasa at malalaking bugbog.

 ¿Cayo po ba'y nananampalataya naman sa m~ga himala? ang sinabing
n~gumin~giti; ¡tingnan po ninyo ang himalang sinasabi n~g bayan!

 Cung nananampalataya po aco sa m~ga himala'y hindi aco mananampalataya
sa Dios: sasampalataya aco sa isang taong naguing dios, sasampalataya
acong tunay n~gang linalang n~g tao ang Dios alinsunod sa canyang
larawan at calagayan; datapawa't sumasampalataya aco sa Canya; hindi
miminsang naramdaman co ang canyang camay. Nang lumulugso na ang lahat,
na ano pa't nan~gan~ganib malipol ang lahat n~g nan~garoroon sa lugar na
iyon, aco, aco ang pumiguil sa tampalasan, lumagay aco sa canyang tabi;
siya ang nasugatan at aco'y nacaligtas at hindi nasactan.

 ¿Cayo? ¿sa macatuwid pala'y cayo?...

 ¡Opo! hinawacan co siya n~g nag-iibig n~g tumacas, pagcatapos na
mapasimulan niya ang gawang pangpahamac; nakita co ang caniyang
pananampalasan. Sinasabi co po sa inyo; ang Dios na n~ga po lamang ang
siyang tan~ging maguing hucom sa m~ga tao, siya na n~ga lamang ang
tan~ging magcaroon n~g capangyarihan sa buhay; na cailan ma'y huwag
isiping siya'y halinhan n~g tao!

 At gayon man n~gayon po'y cayo'y....

 ¡Hindi po! ang isinalabat ni Elias, palibhasa'y nahulaan niya ang
tutol, hindi nagcacawan~gis. Pagca hinahatulan n~g tao ang ibang m~ga
tao sa camatayan o sa capahamacan n~g pagcabuhay magpacailan man sa
hinaharap na panahon, guinagawa ang gayong paghatol na hindi siya
lumagay sa pan~ganib, at gumagamit siya n~g lacas n~g ibang m~ga tao
upang ganapin ang canyang m~ga hatol, na sa lahat n~g ito'y mangyayaring
pawang camalian o lihis sa catuwiran. Datapuwa't aco, sa aking
paglalagay sa tampalasan sa gayon ding pan~ganib na canyang inilaan sa
m~ga iba, nalalakip din aco sa gayon din capan~ganiban. Siya'y hindi co
pinatay, pinabayaan cong patayin siya n~g camay n~g Dios.

 ¿Hindi po ba cayo sumasampalataya sa pagcacataon?

 Pagca nanampalataya sa pagcacatao'y para ring nanampalataya sa m~ga
himala; ang nananampalataya sa dalawang bagay na ito'y naniniwala namang
hindi natatalos n~g Dios ang m~ga mangyayari sa panahong sasapit. ¿Ano
ang pagcacataon? Isang bagay na nangyaring sino ma'y hindi nacaaalam n~g
mangyayari. ¿Ano ang himala? Isang casalangsan~gan, isang
pagcacasira-sira n~g lacad na tacda sa m~ga kinapal. Isang caculan~gan
n~g laan sa mangyayari at isang casalangsan~gang ang cahuluga'y dalawang
malalaking capintasan sa isip na namamatnubay sa maquina n~g daigdig.

 ¿Sino po ba cayo? ang muling itinanong ni Ibarra na ma'y halong
tacot; ¿cayo po ba'y nag-aral?

 Napilitan acong sumampalatayang totoo sa Dios, sa pagca't pumanaw sa
akin ang pananalig sa m~ga tao, ang isinagot n~g piloto, na ano pa't
iniwasan ang pagsagot sa tanong.

Ang isip ni Ibarra'y canyang napag-unawa, ang caisipan n~g pinag-uusig
na binatang iyon: hindi niya kinikilala ang catuwiran n~g taong maglagda
n~g cahatulan sa canyang m~ga capuwa, tumututol siya laban sa lacas at
cataasan n~g calagayan n~g m~ga tan~ging pulutong na tao sa ibang m~ga
pulutong.

 Datapuwa't kinacailan~gang sumang-ayon cayo sa pan~gan~gailan~gan n~g
lalarong timban~gang tao, cahi man lubha ang capintasan at m~ga
caculan~gan nito ang itinutol niya. Cahi't anong dami n~g m~ga
kinacatawan n~g Dios sa lupa'y hindi mangyayari, sa macatuwid baga'y
hindi sinasabi n~g boong caliwanagan ang canyang pasya upang mabigyang
cahatulang ang yutayutang m~ga pagaalit-alit na ibinabalangcas n~g m~ga
hidwa nating budhi. Nauucol, kinacailan~gan sumasacatwirang manacanaca'y
humatol ang tao sa canyang m~ga capuwa.

 Tunay n~ga, datapuwa't n~g upang gawin ang cagalin~gan, hindi ang
casam-an; upang sumawata n~g lihis at magpabuti, hindi n~g macapagwasac,
sa pagca't cung hindi matuntong sa matuwid ang canyang m~ga pasya'y wala
siyang capangyarihang mabigyang cagamutan ang masamang canyang guinawa.
N~guni't higuit sa aking caya ang pagmamatuwirang ito, ang canyang
idinugtong at binago ang anyo n~g pananalita, at nililibang co po sayo
n~gayong cayo'y hinihintay; Huwag po ninyong calimutan ang casasabi co
pa sa inyo: may m~ga caaway cayo; magpacabuhay po cayo sa icagagaling
n~g inyong tinubuang bayan.

At nagpaalam.

 ¿Cailan co po cayo makikita uli? ang tanong ni Ibarra.

 Cailan man po't ibiguin ninyo at cailan mang ma'y magagawa acong
inyong pakikinaban~gan. May utang pa po aco sa inyo.




=XXXIV.=

=ANG PAGCAIN.=


Nan~gagasisicain sa ilalim n~g pinamutihang kiosko ang m~ga mahal na tao
sa lalawigan.

Na sa isang duyo n~g mesa ang Alcalde; sa cabilang duyo naman naroon si
Ibarra. Nacaupo sa dacong canan n~g binata si Maria Clara, at sa dacong
caliwa, niya ang escribano. Si capitang Tiago, ang alferez, ang
gobernadorcillo, ang m~ga fraile, ang m~ga cawani n~g pamahalaan at ang
ilang m~ga dalagang nan~gasira'y nan~gagsiupo, hindi ayon sa
canicanilang calagayan sa bayan, cung di ayon sa canicanilang hilig.

May catamtamang saya at galac ang cainan, datapuwa't n~g
nan~gan~galahati na'y siyang pagdating n~g isang cawani sa telegrafo na
si capitang Tiago ang hanap upang ibigay sa canya ang isang telegrama.
Ayon sa caugalia'y humin~gi n~gang pahintulot si capitang Tiago upang
basahin ang telegramang iyon, at ayon sa caugalian naman ay ipinamanhic
n~g lahat na canyang basahin.

Pinapagcunot muna n~g carapatdapat na Capitan ang canyang m~ga kilay,
itinaas pagcatapos, namutla ang canyang mukha, nagliwanag, dinalidaling
tiniclop ang papel at saca nagtindig.

 M~ga guinoo, ang sinabing nagmamamadali, ¡darating n~gayong hapon
ang caran~galdan~galang Capitang General upang paunlacan ang aking
bahay!

At saca biglang nagtatacbong dala ang telegrama at ang servilleta,
n~guni't walang sombrero, na pinag-uusig n~g m~ga hiyawan at m~ga
tanong.

Cung ang pagdating n~g m~ga tulisan ang ibinalita'y gayon na n~ga lamang
ang ligalig na mangyayari.

 ¡N~guni't pakinggan po ninyo! ¿cailan darating? ¡Sabihin ninyo sa
amin! ¡Ang Capitan General!

Malayo na si Capitang Tiago.

 Darating ang Capitan General at doon tutuloy sa bahay ni Capitan
Tiago! ang sigawan n~g ilan, na ano pa't hindi na nila dinidili-diling
naroroon ang anac na babae't ang canyang mamanugan~gin.

 ¡Hindi macahihirang n~g lalalo pa sa galing! ang itinutol ni Ibarra.

Nan~gagtitin~ginan ang m~ga fraile: ito ang cahulugan n~g canilang
tin~ginan: "Gumagawa ang Capitan General n~g isa sa canyang m~ga
capaslan~gan, inaalipusta niya tayo, dapat na sa convento siya
tumuloy", datapuwa't sa pagca't gayon din ang iniisip n~g lahat, sila'y
hindi umiimic at hindi sinasaysay nino man ang canyang caisipan.

 May nan~gagsabi na sa akin sa hapon n~g bagay na iyan, datapuwa't
hindi pa nalalaman n~g Capitan General cung siya'y matutuloy.

 ¿Nalalaman po ba n~g camahalan ninyo, guinoong Alcalde, cung hanggang
cailan matitira rito ang Capitan General? ang tanong n~g alferez na
nan~gan~ganib.

 Hindi co talastas na maigui; maibiguin ang Capitan General na
mangbigla.

 ¡Narito ang ibang m~ga telegrama!

Ang m~ga telegramang iyo'y sa Alcalde, sa alferez at sa gobernadorcillo;
namamasid na magaling n~g m~ga fraileng wala isa man lamang telegramang
ucol sa cura.

 ¡Darating ang Capitan General sa icapat na oras n~g hapon, m~ga
guinoo! anang Alcalde n~g pananalitang madakila; macacacain tayo n~g
boong catahimican.

Hindi macapagsasabi n~g hihiguit pa sa rito sa cagalin~gan si Leonidas
sa Termopilas: "¡N~gayong gabi'y hahapon tayong casama ni Pluton!"

Nanag-uli ang salitaan sa lacad na caugalian.

¡Namamasid cong wala rito ang ating dakilang man~gan~garal! ang kiming
sinalita n~g isa sa m~ga naroroong cawani n~g gobierno, na mahinhin ang
anyo at hindi binubucsan ang bibig hanggang sa oras n~g pagcain, at sa
boong umaga'y n~gayon n~ga lamang nagsalita.

Ang lahat n~g nacaaalam n~g m~ga nangyari sa ama ni Crisostomo'y cumilos
at cumindat, na ang cahuluga'y: "¡Hala cayo! ¡Sa unang hacbang pa
lamang ay cayo'y nasilat na!" Datapuwa't sumagot ang ilang
mapagmagandang loob:

 Marahil napapagal siya n~g caunti....

 ¿Anong caunti lamang? ang biglang sinabi n~g alferez; pagod na pagod
marahil, at ayon sa casabihan dito'y "malunqueado" (bugbog na bugbog ang
catawan). ¡Nacu ang pan~garal na iyon!

 ¡Isang mainam na sermon, cadakidakilaan! anang escribano.

 ¡Maran~gal, malalim! ang idinugtong n~g corresponsal.

 Upang macapagsalita n~g gayong catagal, kinacailan~gang magcaroon n~g
lalamunang gaya n~g canyang lalamunan, ang ipinahiwatig ni pari Manuel
Martin.

Walang pinupuri ang agustino cung di ang lalamunan lamang niya.

 ¡Nalalaman ba ninyong si guinoong Ibarra'y siyang lalong may magaling
na tagapagluto sa boong lalawigan? anang Alcalde upang putulin ang
salitaan.

 Iyan n~ga ang sinasabi co, datapuwa't ang magandang babaeng canyang
calapit ay aayaw paunlacan ang hayin, sa pagca't bahagya na lamang
tiniticman ang pagcain, ang tutol n~g isa sa m~ga cawani n~g gobierno.

Nagdamdam cahihiyan si Maria Clara.

 Napasasalamat aco sa guinoo ... napacalabis naman ang canyang
pan~gan~gasiwa sa aking cataohan, ang kiming sinalita n~g
pautal, datapuwa't....

 Datapuwa't pinauunlacan po ninyo n~g malaki ang pagsasalosalong ito sa
inyo lamang pagparito, ang sinabing pangwacas sa salita n~g Alcaldeng
malin~gap sa babae, at saca humarap cay pari Salvi.

 Pari Cura, ang malacas na idinugtong, namamasid co pong sa maghapo'y
hindi cayo umiimic at may iniisip....

 ¡Catacot-tacot na magmamasid ang guinoong Alcalde! ang biglang sinabi
sa isang cacaibang anyo ni pari Sibyla.

 Ito na ang aking ugali, ang pautal na sinabi n~g franciscano; ibig
co pang makinig cay sa magsalita.

 ¡Ang pinagsisicapang lagui n~g camahalan po ninyo'y ang makinabang at
huwag man~gulugui! ang sinabi n~g alferez, na aglahi ang anyo n~g
pananalita.

Hindi inaring biro ang bagay na iyon ni pari Salvi; sandaling numingning
ang canyang panin~gin, at saca sumagot:

 Magaling ang pagcatalastas n~g guinoong alferez na sa m~ga araw na
ito'y hindi n~ga aco ang lalong nakikinabang o nan~gun~gulugui!

Hindi inalumana n~g alferez ang dagoc na iyon sa pamamag-itan n~g isang
cunua'y tawa, at winalang bahala ang pasaring na iyon.

 N~guni, m~ga guinoo, hindi co mapagwari cung bakit macapagsasalitaan
n~g m~ga pakikinabang o m~ga pan~gun~gulugui, ang isinabat n~g
Alcalde; ¿ano ang mawiwica sa atin n~g m~ga magagandang loob at
matatalinong binibining nan~garitong nagbibigay unlac sa atin n~g
canilang pakikipanayam? Sa ganang akin, ang m~ga dalaga'y tulad sa m~ga
taguinting n~g arpa n~g calan~gitan sa guitna n~g gabi! kinacailan~gang
pacauliniguin at sila'y pakinggan, at n~g ang m~ga caayaayang tinig
nilang nagpapailanglang sa calolowa sa calan~gitang kinarorooran n~g
walang hanggan at n~g lalong cagandagandahan....

 Naghahanay ang camahalan po ninyo n~g m~ga matitimyas na sasay! anang
escribano n~g boong galac, at ininom niya at n~g Alcalde ang alac na na
sa canicanilang copa.

 Hindi mangyaring hindi co gawin, anang Alcalde, na pinapahid ang
canyang m~ga labi; cung hindi laguing gumagawa n~g magnanacaw ang
capanahunan, ay gumagawa naman n~g manunula. N~g cabataan co'y cumatha
aco n~g m~ga tula, na hindi naman masasama.

 Sa macatuwid po'y naglilo ang inyong camahalan sa m~ga Musa upang
sumunod cay Themis! ang sinaysay n~g ating "corresponsal" na mahiliguin
sa m~ga diosa n~g panahong una.

 Psch! anong ibig ninyong aking gawin? Sa tuwi na'y naguing hilig co
ang aking mapagkilala ang lahat n~g calagayan n~g pamumuhay. Namumupol
aco cahapon n~g m~ga bulaclac, n~gayo'y aking hawac naman ang tungcod
n~g Justicia at naglilingcod aco sa sangcataohan, bucas....

 Bucas ay ihahaguis n~g camahalan po ninyo ang tungcod na iyan sa apoy
at n~g inyong mapainit ang maguinaw na dacong hapon n~g buhay, at ang
cucunin po naman ninyo'y ang catungculang pagca ministro, ang
idinugtong ni pari Sibyla.

 Psch! oo ... hindi ... ang maguing ministro'y hindi siyang lalong
aking pinacahahangad na camtan: sino mang walang carapata'y naguiguing
ministro. Isang mainam na bahay sa dacong timugan n~g Espana at n~g
matirahan cung panahong tag-init, isang malaking bahay sa Madrid at
tahanan at m~ga lupain sa Andalusia cung panahong tag-lamig ... Hindi
n~ga masasabi sa akin ni Voltaire: "Nous n'avons jamais ete chez ces
peuples que pour nous y enrichir et pour les calomnier".

Ang boong isip n~g m~ga cawani n~g gobierno'y nagsalita ang Alcalde n~g
isang catatawanan, caya't nagtawanan sila't n~g bigyang capurihan ang
gayong pagpapatawa; sila'y guinayahan n~g m~ga fraile, palibhasa'y hindi
nila talos na si Voltaire ay yaong Voltaireng hindi mamacailang canilang
sinumpa at inilagay sa infierno. N~guni, sa pagca't nalalaman ni pari
Sibyla cung sino si Voltaire, siya'y magpakilang galit, sa
pagsasapantaha niyang nagsalita ang Alcalde n~g isang laban o paglabag
sa religion.

Nagsisicain naman sa isang "kiosko" ang m~ga batang lalaki, na ang
canilang maestro ang sa canila'y nan~gun~gulo.

Gumagawa sila n~g malaking cain~gayan, gayong sila'y m~ga batang
filipino, sapagca't ang caraniwan, cung ang m~ga batang filipino'y na sa
pagcain at na sa harap n~g ibang m~ga tao'y hindi ang cagaslawan ang
canilang naguiguing caculan~gan, cung di ang cakimian. Ang isa'y
nagcacamali n~g paggamit n~g m~ga "cubierto" at sa gayo'y sinasala n~g
calapit; dito'y nagmumula ang isang pagmamatuwiran, at ang dalawang
nagtatalo'y nagcacaroon n~g canicaniyang m~ga cacampi: ang wica n~g
iba'y ang cuchara, anang iba nama'y ang tenedor o ang cuchillo, at sa
pagca't wala silang kinikilalang capuwa batang lalong marunong cay sa
iba, doo'y nan~gagcacain~gay n~g di sapala, o, sa lalong maliwanag na
sabi, sila'y nan~gagmamatuwirang wan~gis sa pagtatalo n~g m~ga teologo.

Ang m~ga magugulang ay nan~gagkikindatan, nan~gagsisicuhan,
nan~gaghuhudyatan, at nababasa sa canilang m~ga pagn~giti na sa sila'y
lumiligaya.

 ¡Aba! ang sabi n~g isang babaeng tagabukid sa isang matandang
lalaking nagdidicdic n~g hitso sa canyang calicot; magpapari ang aking
si Andoy, cahi't aayaw ang aking asawa. Tunay n~ga't m~ga dukha cami,
n~guni't cami'y magsisipag sa paghahanap buhay, at cami'y magpapalimos
cung cacailan~ganin. Hindi nawawalan n~g nagbibigay n~g salapi at n~g
macapagpari ang m~ga mahihirap. Hindi ba sinasabi ni hermano Mateo,
taong hindi nagsisinun~galing, na si papa Sixto'y isang pastol lamang
n~g calabaw sa Batan~gan? Tingnan na nga lamang ninyo ang aking si
Andoy, ¡tingnan ninyo siya cung di camukha na ni San Vicente!

At cumacayat ang laway n~g mabait na ina sa panonood sa canyang anac na
hinahawacan ang tenedor n~g dalawang camay.

 ¡Tulun~gan nawa siya n~g Dios! ang idinugtong n~g matandang lalaki,
na n~ginun~guya ang sapa; cung maguing papa si Andoy, cami pa sa sa
Roma ¡je! ¡je! nacalalacad pa acong mabuti. At cung sacali't mamatay
aco ... ¡jeje!

 ¡Huwag po cayong mabahala, incong! Hindi malilimot ni Andoy na
tinuruan ninyo siya n~g paglala n~g m~ga bilao at n~g dikin.

 Tunay ang sabi mo Petra; aco ma'y naniniwala ang anac mo'y nagcacaroon
n~g mataas na catungculan ... ang cababaa'y patriarca. ¡Hindi pa aco
nacacakita n~g batang hiniguit sa canya sa cadaliang natuto n~g
hanap-buhay! Oo, oo, maaalaala na niya aco, cung siya'y papa na u obispo
at maglibang sa paggawa n~g m~ga bilauhang gagamitin n~g canyang
tagapaglutong babae. Oo, ipagmimisa n~ga niya ang aking calolowa, ¡jeje!

At taglay n~g mabait na matanda ang ganitong pag asa'y sinicsicang
mainam n~g maraming hitso ang canyang calicot.

 Cung pakikinggan n~g Dios ang aking m~ga pagsamo at magaganap ang
aking m~ga pag-asa, sasabihin co cay Andoy: "Anac, pawiin mo sa amin ang
lahat n~g casalanan at ipadala mo cami sa lan~git". Hindi na tayo
man~gan~gailan~gang magdasal, mag ayuno o bumili pa n~g m~ga bula.
Maaari n~g gumawa n~g m~ga casalanan ang may isang anac na santo papa!

 Paparoonin mo siya sa bahay bucas, Petra, anang matandang lalaki na
totoong nagagalac; ¡tuturuan co siya n~g pagcacayas n~g nito!

 ¡Hmjo! ¡aba! ¿Ano po ba, incong ang pagcaalam ninyo? ¿Inaacala po ba
ninyong iguinagalaw pa n~g m~ga papa ang canilang m~ga camay? ¡Ang cura
n~ga, gayong siya'y cura lamang, caya lamang nagpapagal ay cung
nagmimisa, pagca nagpapapihitpihit! Ang arzobispo'y hindi na pumipihit,
paupo cung magmisa; caya n~ga't ang papa ... ¡ang papa'y nacahiga cung
magmisa, at may abanico pa! Ano po ba ang isip ninyo?

 Hindi isang calabisan, Petra, ang canyang malaman cung paano ang
guinagawang paghahanda n~g nito. Mabuti na nga ang siya'y macapagbili
n~g m~ga salacot at m~ga petaca at n~g huwag macailan~gang magpalimos na
gaya n~g guinagawa rito n~g cura sa taon-taon sa pan~galan n~ga papa.
Nahahabag acong makita ang isang santong pulubi, caya't aking ibinibigay
ang lahat cong nalimpoc.

Lumapit ang isang tagabukid at nagsalita.

 Aking pinagtibay na, cumare, magdodoctor ang aking anac, ¡wala n~g
magaling na gaya n~g doctor!

 ¡Doctor! huwag n~ga cayong main~gay, cumpare; ang sagot ni
Petra; ¡wala n~g magaling na gaya n~g magcura!

 ¿Cura? ¡prr! ¡Sumisin~gil n~g maraming salapi ang doctor; sila'y
sinasamba n~g maysakit, cumare!

 ¡Magnilaynilay cayo! Sucat n~g magpapihitpihit n~g macaatlo o macaapat
ang cura at magsalita n~g "deminus pabiscum," upang canin ang Dios at
tumangap n~g salapi. Sinasabi n~g lahat sa canya, pati n~g m~ga babae,
ang canilang m~ga lihim.

 ¿At ang doctor? ¿At ano bang acala ninyo sa doctor? ¡Nakikita n~g
doctor na lahat, pati n~g itinatago ninyong m~ga babae, pumupulso sa
m~ga dalaga.... ¡Ibig cong maguing doctor isang linggo man lamang!

 ¿At ang cura? ¿hindi ba nakikita n~g cura ang nakikita n~g inyong
doctor? ¡At magaling pa sa riyan! Nalalaman na ninyo ang casabihan; "¡sa
cura ang matatabang inahing manoc at gayon din ang binting mabilog!"

 ¿At ano, cumacain ba ang m~ga manggagamot n~g tuyong lawlaw?
¿nasasactan ba ang m~ga daliri sa pagdidildil n~g asin?

 ¿Narurumhan ba ang camay n~g cura na gaya n~g m~ga camay n~g
manggagamot? ¡N~g huwag magcagayo'y may malalaking hacienda sila, at
sacali't gumagawa, gumagawang may musica at siya'y tinutulun~gan pa n~g
m~ga sacristan!

 ¿At ang cumumpisal cumare? ¿Hindi ba pagpapagal ang cumumpisal?

 ¡Nacu, ang pagpapagal na iyan! ¡Ang pagcaibig ninyong sa inyo'y
man~gumpisal ang lahat n~g tao! ¡Diyata't nagcacapagod at
nagcacapangpapawis pa n~ga tayo sa pagcaibig nating masiyasat cung ano
ang m~ga gawa n~g m~ga lalaki't m~ga babae at cung ano ang m~ga gawa n~g
ating m~ga capit-bahay! Walang guinagawa ang cura cung di maupo, at
pagdaca'y sinasabi na sa canya ang lahat; cung minsa'y nacacatulog,
datapuwa't ¡sucat na ang maggawad n~g dalawa o tatlong benedicion upang
tayo'y maguing anac uli n~g Dios! ¡Maanong maguing cura na n~ga lamang
aco sa isang hapon n~g cuaresma!

 ¿At ang ... ang magsermon? ¿sasabihin naman ninyo sa aking iya'y hindi
pagpapagod? ¡Nakita na ninyo cung paano ang pagpapawis n~g curang malaki
caninang umaga! ang itinututol n~g lalaking nacacaramdam na siya'y
nalulupig sa matuwiranan.

 ¿Ang magsermon? ¿Isang pagpapagal ba ang magsermon? ¿Saan naroon ang
inyong pag-iisip? ¡Maanong macapagsasalita na n~ga aco hanggang
tanghali, mula sa pulpito, na aking macagalitan at mapagwicaan ang
lahat, na sino ma'y walang macapan~gahas na tumutol, at pagbabayaran pa
aco sa gayong gawa! ¡Maanong maguing cura na n~ga aco isang umagang
nan~gagsisimba ang m~ga may utang sa akin! ¡Pagmasdan ninyo cung paano
ang pagtaba ni pari Damaso sa canyang capagmumura at capapalo!

At dumarating n~ga naman si pari Damaso, taglay ang paglacad n~g taong
mataba, na halos nacan~giti, n~guni't sa isang anyong nagpapakilala n~g
pan~git niyang caisipan, caya't pagcakita sa canya ni Ibarra'y nalito sa
canyang pagtatalumpati.

Binati nila si pari Damaso, baga man may halong pagtataca, datapuwa't
nagpakita ang lahat n~g galac sa canyang pagdating, liban na lamang cay
Ibarra. Nan~gaghihimagas na at bumubula na ang sa m~ga copa ang
"champana".

Naowi sa pan~gan~gatal ang n~giti ni pari Damaso, n~g canyang mamasdan
si Maria Clarang nacaupo sa dacong canan ni Crisostomo; n~guni't umupo
siya sa isang silla sa tabi n~g Alcalde, at saca tumanong sa guitna n~g
isang macahulugang catahimican:

 ¿May pinag-uusapan ba cayong ano man, m~ga guinoo? ¡Ipagpatuloy ninyo
ang salitaan!

 Nan~gagtatalumpatian, ang sagot, n~g Alcalde. Binabangguit ni
guinoong Ibarra ang lahat n~g sa canya'y tumulong sa adhicang
icagagaling n~g madla, at sinasaysay ang nauucol sa arquitecto, n~g ang
camahalan pa ninyo'y....

 Hindi n~ga aco nacacamuang n~g tungcol sa arquitectura, ang
isinalabat ni pari Damaso, datapuwa't tinatawanan co ang m~ga
arquitecto at gayon din ang m~ga tan~gang tumatacbo sa canila. Nariyan,
aco ang gumuhit n~g piano n~g simbahang iyan, at lubos sa cagalin~gan
ang pagsacagawa: ganyan ang sabi sa akin n~g isang ingles na maglalaco
n~g m~ga hiyas, na tumuloy isang araw sa convento. ¡Sucat n~g magcaroon
n~g dalawang daling noo upang macagawa n~g piano!

 Gayon man, ang muling isinagot n~g Alcalde, n~g mamasid niyang hindi
umiimic si Ibarra, pagca nauucol na sa m~ga tan~ging bahay, gaya na
n~ga baga n~g isang escuela, sa halimbawa, nagcacailan~gan tayo n~g
isang "perito" (isang taong pantas sa paggawa n~g ano man).

 ¡Ano bang "perito ni peritas"! ang sinabing malacas na palibac ni
pari Damaso. Ang nagcacailan~gan n~g m~ga "perito" ay isang "perrito"
(tuta o maliit na aso)! ¡Kinacailan~gang maguing hayop pa cay sa m~ga
"indio", na gumagawang mag isa n~g canilang m~ga bahay, upang hindi
matutong magpagawa n~g apat na pader at saca patun~gan sa ibabaw n~g
isang tangkil, na siya n~gang isang tunay na escuela!

Tumin~ging lahat cay Ibarra, datapuwa't ito'y baga man lalong namutla,
nagpatuloy na parang nakikipagsalitaan cay Maria Clara.

 N~guni't dilidilihin po ninyong....

 Tingnan po ninyo, ang ipinagpatuloy na sabi n~g franciscano, na ayaw
papagsalitain ang Alcalde, tingnan po ninyo cung paano ang guinawa n~g
isang "lego" namin, na siyang lalong pinacahayop sa lahat naming m~ga
lego, na yumari n~g isang magaling, mabuti at murang hospital. Marunong
magpagawang magaling at hindi nagbabayad cung di walong cuarta lamang sa
araw-araw sa bawa't isa sa m~ga taong nanggagaling pa sa ibang bayan.
Nalalaman n~g legong iyan cung paano ang nauucol na pakikisama sa m~ga
"indio", na hindi gaya n~g maraming m~ga haling at m~ga "mesticillo", na
nagpapasama sa m~ga taong iyan sa pagbabayad sa canila n~g tatlong
bahagui o isang salapi.

 ¿Ang wica po ba ninyo'y walong cuarta lamang ang ibinabayad? ¡Hindi
mangyayari! Ibig n~g Alcaldeng baguhin ang lacad n~g salitaan.

 Tunay po, at iyan ang dapat uliranin n~g m~ga nagpapanggap na
magagaling na m~ga castila. Nakikita na n~ga, na buhat n~g mabucsan ang
Canal n~g Suez ay sumapit dito ang cahalayang asal. N~g una, n~g
kinacailan~gan nating lumigoy sa Cabo, hindi nacararating dito ang
lubhang maraming; m~ga may masasamang caugalian, at hindi naman
nacapaglacbay roon ang m~ga iba upang man~gagasama!

 ¡Datapuwa't pari Damaso!...

 Nakikilala na po ninyo cung ano ang "indio"; bahagya pa lamang
nacacaalam n~g caunti ay nagmamarunong na. Ang lahat n~g m~ga uhuguing
iyang napapasa Europa'y....

 ¡N~guni't pakinggan po ninyo!... ang isinasalabat n~g Alcalde, na
nababalisa dahil sa masasakit na m~ga pasaring na iyon.

 Magcacaroon sila n~g wacas ayon sa canicanilang carapatan ang
ipinagpatuloy na pari Damaso; nakikita sa calaguitnaan ang camay n~g
Dios, kinacailan~gang maguing bulag upang huwag mamasdan. Tumatanggap na
sa buhay pang ito ang m~ga magulang n~g gayong m~ga ahas ...
nan~gamamatay sa bilangguan ¡je! ¡je! at masasabi nating walang sucat
na....

Datapuwa't hindi natapos ang sinasabi. Sinusundan siya n~g mata ni
Ibarrang nan~gin~gitimn~gitim ang pula n~g mukha sa malaking galit; at
pagcarinig n~g pasaring sa canyang ama'y nagtindig, at sa isang lundag
ay ilinagpac ang canyang batibot na camay sa ibabaw n~g ulo n~g
sacerdote, na natihaya at tulig.

Sa lubos na pagcagulat at pagcatacot, sino ma'y walang nan~gahas
mamaguitna.

 ¡Layo cayo! ang sigaw n~g binata n~g tinig na cagulatgulat, at inabot
ang matalas na sundang samantalang iniipit n~g canyang paa ang liig n~g
fraile, na nahihimasmasan sa canyang pagcatulig; ¡ang aayaw mamatay ay
huwag lumapit!

Pinagdirimlan si Ibarra: nan~gan~gatal ang canyang catawan umiinog sa
kinalalagyan ang canyang m~ga matang nan~gagbabala. Nagpumilit si Fr.
Damasong buman~gon at tumindig; datapuwa't hinawacan siya sa liig ni
Ibarra, saca siya ipinagwas-wasan hanggang sa siya'y mapaluhod at
mabaluctoc:

 ¡Guinoong Ibarra! ¡guinoong Ibarra! ang pautal na sinabi n~g ilan.

Datapuwa't sino man, cahi man ang alferez ay ayaw man~gahas lumapit at
canilang namamasdan ang kislap n~g sundang at nababalac nila ang lacas
at calagayan n~g binata. Nan~gatitigagal na lahat.

 ¡Cayo'y diyan! hindi cayo nan~gagsisiimic, n~gayo'y aco ang marapat na
mang cumilos. ¡Siya'y iniilagan co, dinala sa akin siya n~g Dios, ang
Dios ang siyang humatol!

Nahihirapan n~g paghin~ga ang binata, datapuwa't ang canyang bisig na
basal ay nagpapatuloy n~g pagpiguil sa franciscano, na hindi macawala
cahi't nagpupumiglas n~g di cawasa.

 ¡Tahimic na tumitiboc ang aking puso, hindi mabibigo ang aking
camay!...

At tumin~gin sa paliguid niya't nagsalita; Makinig muna cayo, ¿mayroon
bagang isa man lamang sa inyo na umibig sa canyang ama, na nagtamin n~g
malalim na galit sa canyang pinagcacautan~gan n~g buhay, isa man lamang
na ipinan~ganac sa cahihiyan at sa caimbihan?... ¿Nakita mo na?
¿Nariring mo baga ang hindi nila pag-imic na iyan? Sacerdote n~g isang
Dios n~g capayapaan, puspos ang bibig mo n~g cabanalan at religion, at
ang puso'y puno n~g m~ga carumhan, ¡hindi mo marahil nalalaman cung ano
ang isang ama!... ¡cung guinugunita mo sana ang iyong ama! ¿Nakita mo
na? Sa guitna n~g caramihang iyang pinawawalan mong halaga, ¡wala cahi't
isa man lamang na catulad mo! ¡Nahatulan ca na!

Ang m~ga taong sa canya'y nacaliliguid, sa pagcaisip nilang doo'y gagawa
n~g isang cusang pagpatay, sila'y nan~gagsikilos.

 ¡Lumayo cayo! ang muling isinigaw na nagbabala ang tinig; ¿ano?
¿nan~gan~ganib ba cayong dumham co ang aking camay n~g maruming dugo?
¿Hindi ba sinabi co na sa inyong tiwasay na tumitiboc ang aking puso?
¡Lumayo cayo sa amin! ¡Pakinggan ninyo m~ga sacerdote, m~ga hucom, na
ang boong acala ninyo'y hindi cayo cawan~gis n~g ibang m~ga tao at
nagbibigay cayo sa inyong sarili n~g ibang m~ga catuwiran! Ang aking
ama'y isang taong may malinis na capurihan, ipagtanong ninyo diyan sa
bayang lubos na iguinagalang ang pagaalaala sa canya. Ang aking ama'y
isang mabait na mayaman: inihandog niya ang canyang pagpapacahirap sa
akin at sa icagagaling n~g canyang bayan. Laguing bucas ang canyang
bahay, laguing handa ang canyang dulang sa taga-ibang lupain o sa
pinapanaw sa canyang kinaguisnang lupa, na sa udyoc n~g caralitaa'y
tumatacbo sa canya! Siya'y mabuting cristiano: lagui n~g guinagawa niya
ang cagalin~gan at cailan ma'y hindi siya umapi sa mahinang naguiguipit
at hindi siya humabag sa na sa malaking carukhaan.... Binucsan niya sa
taong sumasadalita ang m~ga pintuan n~g canyang bahay, pinaupo niya at
pinacain sa canyang dulang at canyang pinan~galanang caibigan. ¿Ano ang
pagtumbas na sa canya'y guinawa? Siya'y pinaratan~gan, pinag-usig,
pinapanandata n~g laban sa canya ang camamangman~gan at siya'y
pinag-usig hanggang sa libin~gang pinagpapahin~galayan n~g m~ga patay.
At, hindi pa nagcacasiya sa ganitong m~ga gawa'y ¡pinag-uusig naman
n~gayon ang anac na lalaki! Aco'y tumacas sa canya, iniilagan cong
siya'y aking macaharap ... Narinig ninyo siya caninang umaga na hindi
pinagpacundan~ganan ang pulpito, idinaliri aco sa haling na
pananampalataya n~g m~ga taong han~gal sa bayan, n~guni't hindi aco
umimic. N~gayo'y naparito't aco'y hinahamit; nagtiis aco sa hindi
pag-imic na inyong pinangguilalasan, datapuwa't muling linait ang lalong
pinacamamahal n~g lahat n~g m~ga anac sa caibuturan n~g canilang alaala
... Cayong m~ga naririto, m~ga sacerdote, m~ga hucom, ¿nakita baga ninyo
ang pagpapacacasipag sa paggawa n~g matanda ninyong ama, at n~g
masunduan ang inyong icagagaling, mamatay sa hapis ang amang iyan sa
isang bilangguan, na nagbubuntong hinin~ga sa pagmimithing cayo'y
mayacap; na humahanap n~g isang taong sa canyang umaliw, nag iisa, may
sakit, samantalang cayo'y na sa ibang lupain?... ¿Narinig ba ninyo
pagcatapos na siniraan n~g puri ang canyang pan~galan, nasumpun~gan baga
ninyong walang laman ang sa canya'y pinaglibin~gan n~g pumaroon cayo at
ang talaga ninyo'y manalan~gin sa ibabaw n~g baunang iyon? ¿Hindi?
¿Hindi cayo umiimic? ¡cung gayo'y hinahatulan ninyong tunay n~ga siyang
masama!

Inian~gat ang bisig; datapawa't malicsing tulad sa cabilisan n~g sinag
n~g liwanag, pagdaca'y napaguitna ang isang dalaga at piniguil n~g
canyang linalic na camay ang mapaghiganting bisig: ang dalagang iyo'y si
Maria Clara.

Tiningnan siya ni Ibarra n~g isang titig na wari'y nan~gan~ganino ang
casiraan n~g isip. Unti unting lumuag ang pagcahawac n~g m~ga naninigas
na m~ga daliri n~g canyang m~ga camay at pinabayaang lumagpac ang
catawan n~g franciscano't ang sundang, tinacpan ang mukha't tumacas na
sinagal ang caramihang tao.




=XXXV.=

=MGA SALISALITAAN.=


Pagdaca'y lumaganap sa bayan ang balita n~g nangyaring iyon. N~g
bagobago'y ayaw maniwala sino man, n~guni't sa pan~gan~gailan~gang
pahinuhod sa catotohanan, nan~gag-iinaman ang lahat sa pagsigaw n~g
pagtataca.

Bawa't isa'y nagbubulaybulay alinsunod sa abot n~g cataasan n~g
canicanilang calinisan n~g budhi.

 ¡Si pari Damaso'y namatay! ang sabihan n~g m~ga iilan; n~g itindig
nila siya'y naliligo ang canyang mukha n~g dugo at hindi humihin~ga.

 ¡Magpahin~galay nawa siya sa capayapaan, n~guni't walang guinawa sa
canya cung di papagbayarin lamang n~g canyang utang ang malacas na sabi
n~g isang binata Wariin ninyong walang sucat maipan~galan sa guinawa
niya caninang umaga sa convento.

 ¿Ano ba ang guinawa? ¿Muli bang sinuntoc ang coadjutor?

 ¿Ano ba ang guinawa? ¡Ating tingnan! ¡Sabihin mo sa amin!

 ¿Nakita ba ninyo n~g umagang ito ang isang mestizong castila na
lumabas sa dacong sacristia samantalang nagsesermon?

 ¡Oo! ¡oo n~ga, siya'y nakita namin! Pinagmasdan siya ni pari Damaso.

 Ang nangyari'y ... pagcatapos n~g sermon, siya'y ipinatawag at
tinanong cung anong dahil sa siya'y lumabas. "Hindi po aco maalam n~g
wicang tagalog, padre", ang isinagot. "¿At bakit ca nanglibac, na
sinabi mong wicang griego iyon?" ang isinigaw sa canya ni pari Damaso,
at tuloy sinampal siya. Gumanti ang binata, nagpanuntoc ang dalawa,
hanggang sa sila'y pinag-awatanan.

 ¡Cung sa akin mangyari ang gayong bagay!... ang ibinulong n~g marahan
n~g isang estudiante.

Hindi co minamagaling ang guinawa n~g franciscano, ang idinugtong naman
n~g isa, sa pagca't hindi dapat ipagpilitan ang Religiong parang isang
parusa o isang pahirap; datapuwa't halos ikinatutuwa co, sa pagca't
nakikilala co ang binatang iyan; siya'y taga San Pedro Macati at maigui
siyang magwicang tagalog. N~gayo'y ibig niyang siya'y ipalagay na bagong
galing sa Rusia, at ipinagmamapuri ang pagpapacunuwaring hindi niya
nalalaman ang wica n~g canyang m~ga magugulang.

 Cung gayo'y ¡linilikha sila n~g Dios at sila'y nan~gagsusuntucan!

 Gayon ma'y dapat tayong tumutol sa cagagawang iyan, ang sabing
malacas n~g isang estudiante naman; ang di pag-imic ay parang isang
pag-sangayon, at ang guinawang iyo'y mangyayaring gawin naman sa alin
man sa atin. ¡Nanunumbalic tayo sa m~ga panahon ni Neron!

 ¡Nagcacamali ca! ang tutol n~g isa; ¡si Neron ay isang dakilang
artista, at si pari Damaso'y isang casamasamaang magsesermon!

Iba naman ang salisalitaan n~g m~ga taong may catandaan na.

Samantalang hinihintay nila sa isang maliit na bahay, na na sa labas n~g
bayan ang pagdating n~g Capitan General, ito ang sinasabi n~g
Gobernadorcillo:

 Hindi n~ga bagay na magaang sabihin cung sino ang may catuwiran at
cung sino ang wala, datapuwa't cung nacapagmunimuni sana si guinoong
Ibarra....

 ¿Cung nagcaroon sana si pari Damnaso n~g calahati man lamang n~g
pagmumunimuni ni guinoong Ibarra, ang talagang ibig po ninyong sabihin
marahil? ang isinalabat ni don Filipo, Ang casamaa'y nagpalit sila n~g
catungculan: ang bata ang nag asal matanda at ang matanda ang nag-asal
bata.

 ¿At ang sabi po ninyo'y wala sino mang dumalo upang sila'y awatin,
liban na lamang sa anac na babae ni capitang Tiago? ang tanong ni
capitang Martin. ¿Sino man sa m~ga fraile, cahi't ang Alcalde man
lamang? ¡Hm! ¡Lalo pa n~gang masama! Hindi co nanasaing aking casapitan
ang calagayan n~g binata. Sino ma'y walang macapagpapatawad sa gayong sa
canya'y pagcatacot. ¡Lalo pa n~gang masama! ¡Hm!

 ¿Sa acala caya ninyo? ang tanong ni capitang Basilio, na totoong
malaki ang han~gad na macatalastas.

 Umaasa aco, ani don Felipong nakipagsulyapan cay capitang
Basilio, na hindi siya pababayaan n~g bayan. Dapat nating alalahanin
ang guinawa n~g canyang m~ga magugulang at ang canyang casalucuyang
guinagawa n~gayon. At sacali't hindi umimic ang bayan, dahil sa
pagcatacot, ang canyang m~ga caibiga'y....

 N~guni, m~ga guinoo, ang isinalabat n~g gobernadorcillo, ano baga
ang ating magagawa? ¿ano ang magagawa n~g bayan? Mangyari ang ano mang
mangyari'y ang m~ga fraile ang siyang "lagui" n~g na sa catuwiran!

 "Lagui" na silang na sa catuwiran, sa pagca't "lagui" n~g binibigyang
cabuluran natin sila; minsan man lamang ay magbigay tayong catuwiran sa
ating sarili, at pagsacagayo'y saca tayo mag-usap!

Kinamot n~g gobernadorcillo ang canyang ulo, tumin~gala sa bubun~gan at
saca nagsalita na ang tinig ay masaclap:

 ¡Ay! ang init n~g dugo! Tila mandin hindi ninyo nalalaman ang lupaing
kinalagayan natin; hindi ninyo nakikilala ang m~ga cababayan natin. Ang
m~ga fraile'y mayayaman at nan~gacacaisa; tayo'y nagcacawasac wasac at
m~ga dukha. ¡Siya n~ga! ¡ticman ninyong siya'y inyong ipagmalasakit, at
makikita ninyong cayo'y pababayaan n~g ating m~ga cababayang mag-isa sa
m~ga sagutin!

 ¡Siya n~ga! ang biglang sinabi ni don Filipo n~g boong
saclap, mangyayari n~ga ang gayon samantalang ganyan ang pinagiisip,
samantalang totoong nagcacahawig ang tacot at ang pagiin~gat. Lalo pang
pinapansin ang isang capahamacang hindi pa nalalaman cung mangyayari
n~ga, cay sa kinacailan~gang pagcapacagaling; pagdaca'y dinaramdam ang
tacot, sa hindi ang pananalig; bawa't isa'y walang iniisip cung di ang
ganang canya, sino ma'y hindi nag-iisip n~g ganang sa m~ga iba, caya
mahihina tayong lahat!

 Cung gayo'y isipin na muna ninyo ang sa ganang m~ga iba, at bago ninyo
isipin ang sa ganang inyo, at makikita ninyo cung paano ang
pagpapabayang sa inyo'y gagawin. ¿Hindi ba ninyo nalalaman ang
casabihang castila: "na nag-pasimula sa sariling catawan ang mahusay na
pagcacaawang gawa"?

 Ang lalong magaling na inyong masasabi ang sagot na pagalit n~g
teniente mayor na nagsisimula ang mahusay na caruwagan sa malabis na
pag-ibig sa sariling catawan, sa nawawacasan sa pagcawala n~g cahihiyan!
N~gayon di'y ihaharap co sa Alcalde ang pagbibitiw n~g aking
catungculan; bundat na aco n~g paglagay sa cahihiyan, na canino ma'y
wala acong nagagawang cagalin~gan. ¡Paalam!

Iba naman ang m~ga panucala n~g m~ga babae.

 ¡Ay! ang buntong hinin~ga n~g isang babae na ang anyo'y
mabait; ¡cailan ma'y ganyan ang m~ga cabataan! Cung nabubuhay ang
canyang mabait na ina'y ¿anong sasabihin? ¡Ay, Dios! Pagca napag-iisip
co na maaaring magcaganyan din ang aking anac na lalaki, na mainit din
naman ang ulo ...¡ay Jesus! halos pinananaghilian co ang canyang
nasirang ina..,¡mamamatay aco sa dalamhati!

 N~guni't aco'y hindi ang sagot naman n~g isang babae, hindi aco
magdadalamhati cung sacali't magcacaganyan din ang aking dalawang anac
na lalaki.

 ¿Ano po ang sinasabi ninyo, capitana Maria? ang sabing malacas n~g
unang babaeng nagsalita, na pinagduduop ang m~ga camay.

 Ibig cong matuto ang m~ga anac na nagsasanggalang n~g capurihan n~g
namatay n~g m~ga magugulang nila, capitana Tinay; ¿ano po ang wiwicain
ninyo cung isang araw na cayo'y bao na marinig ninyong pinaguupasalaan
ang inyong asawa, at itun~go n~g inyong anac sa Antonio ang ulo at huwag
umimic?

 ¡Ipagcacait co sa canya ang aking bendicion! ang sabing malacas n~g
pan~gatlong babae, na ito'y si hermana Rufa datapuwa't....

 ¡Hindi co maipagcacait ang aking bendicion cailan man! ang isinalabat
n~g mabait na si capitana Tinay; hindi dapat sabihin n~g isang ina iyan
...datapuwa't hindi co maalaman ang aking gagawin ... hindi co maalaman
... sa acala co'y aco'y mamamatay..siya'y ...¡hindi! ¡Dios co!
datapuwa't hindi co na marahil iibiguing muling makita co pa siya ...
¿n~guni't cung ano-ano ang m~ga iniisip ninyo, capitana Maria?

 Datapuwa't gayon man, ang dugtong ni hermana Rufa, hindi dapat
limuting isang malaking casalanan ang magbuhat n~g camay sa isang taong
"sagrado."

 ¡Lalo n~g "sagrado" ang pagmamalasakit sa capurihan n~g namatay na
m~ga magugulang! ang itinutol ni capitana Maria. ¡Walang
macapagwawalang galang sa canilang santong capurihan, cahi man ang Papa,
at lalo n~g hindi si pari Damaso!

 Tunay n~ga! ang bulong ni capitana Tinay, na nagtataca sa carunun~gan
n~g dalawa; ¿saan ninyo kinucuha ang ganyang pagcagagaling na m~ga
pan~gan~gatuwiran?

 ¿N~guni't ang "excomunion" at ang pagcapacasama? ang itinututol naman
n~g Rufa. ¿Ano ang capacanan n~g m~ga dan~gal at n~g capurihan sa buhay
na ito cung mapapasasama naman tayo sa cabilang buhay? Dumaraang madali
ang lahat ... datapuwa't ang excomunion ... sumirang puri sa isang
kinacatawan ni Jesucristo ... ¡iya'y ang Papa lamang ang
nacapapapatawad!

 ¡Ipatatawad n~g Dios na nag-uutos na igalang ang ama't ina; hindi siya
eexcomulgahin n~g Dios! At ito ang sinasabi co sa inyo, na cung pumaroon
sa aking bahay ang binatang iyan, siya'y aking patutuluyin at
cacausapin; at iibiguin cong siya'y aking maging manugang, cung mayroon
sana acong anac na babae; ang mabait na anac ay maguiguing mabait namang
asawa at mabait na ama; ¡maniwala cayo, hermana Rufa!

 Hindi gayon naman ang aking acala, sabihin na ninyo ang ibig ninyong
sabihin; at cahi man tila mandin cayo ang sumasacatuwiran, ang cura rin
ang siyang paniniwalaan co cailan man. Ang unauna'y ililigtas co muna
ang aking caluluwa, ¿ano po ang sabi ninyo, capitana Tinay?

 ¡Ah, ano ang ibig ninyong aking sabihin! Capuwa cayo sumasacatuwiran;
sumasacatuwiran ang cura, datapuwa't ¡dapat ding magcaroon n~g catuwiran
ang Dios! Ayawan co, aco'y isang tan~ga lamang ... Sasabihin co sa aking
anac na lalaking huwag n~g mag-aral, ang siya cong gagawin! ¡Namamatay
daw sa bibitayan ang m~ga marurunong! ¡Maria Santisima, ibig pa naman pa
sa Europa n~g aking anac na lalaki!

 ¿Ano po ang inaacala ninyong gawin?

 Sasabihin co sa canyang manatili na lamang siya sa aking tabi, ¿ano't
iibiguin pa niyang maragdagan ang canyang dunong? Bucas macalawa'y
mamamatay rin cami, namamatay ang marunong na gawa rin n~g mangmang ...
ang kinacailan~ga'y mamuhay n~g payapa.

At nagbubuntong hinin~ga ang mabait na babae at itinitin~gala sa lan~git
ang m~ga mata.

 Aco naman, ang sabi n~g boong cataimtiman ni capitana Maria, cung
aco ang gaya ninyong mayaman, pababayaan cong maglacbay bayan ang aking
m~ga anac; sila'y m~ga bata, at darating ang araw na sila'y
man~gagcacagulang cacaunti n~g panahon ang aking icabubuhay ...
magkikita na cami sa cabilang buhay ... dapat magmithi n~g lalong mataas
na calagayan ang m~ga anac cay sa calagayang inabot n~g canilang m~ga
ama, at wala tayong naituturo sa canila, cung sila'y na sa ating
sinapupunan, cung di ang pagcamusmus.

 Ay, cacatuwa namang totoo ang m~ga caisipan pala ninyo! ang biglang
sinabi ni capitana Tinay, na pinagduduop ang m~ga camay; ¡tila mandin
hindi ninyo pinaghirapan ang pan~gan~ganac sa inyong cambal na m~ga
anac, na lalaki!

 Dahilan n~ga sa sila'y pinaghirapan co n~g pan~gan~ganac, inalagaan at
pinapagaral, cahi man cami dukha, hindi co ibig na pagcatapos n~g
lubhang maraming capagalang sa canila'y aking guinugol, ay walang
cahinatnan sila cung di maguing calahating tao lamang.

 Sa aking palagay hindi po ninyo iniibig ang inyong m~ga anac n~g
alinsunod sa ipinag-uutos n~g Dios! ang may cahigpitang sabi ni hermana
Rufa.

 Ipatawad po ninyo, umiibig bawa't ina sa canyang m~ga anac n~g
alinsunod sa canyang adhica; may m~ga inang umiibig sa canyang m~ga anac
at n~g canilang pakinaban~gan, ang iba nama'y umiibig sa canyang m~ga
anac dahil sa pag-ibig nila sa sarili, at umiibig naman ang iba sa
icagagaling n~g canila ring m~ga anac. Aco'y nabibilang dito sa m~ga
huling sinabi co, ganito ang itinuro sa akin n~g aking asawa.

 Hindi totoong nababagay sa atas n~g religion, capitana Maria, ang
lahat ninyong m~ga iniisip; ¡cayo'y masoc n~g pagca hermana sa Santisimo
Rosario, cay San Francisco, cay Santa Rita, o cay Santa Clara! ang sabi
ni hermana Rufa, na ang anyo'y parang nagsesermon.

 Hermana Rufa, pagca carapatdapat na acong maguing capatid (hermana)
n~g m~ga tao, aking sisicaping aco'y maguing capatid naman n~g m~ga
santo! ang canyang sagot na n~gumin~giti.

Upang mabigyang wacas ang bahaguing itong nauucol sa m~ga salisalitaan
n~g bayan; at n~g mapagwari man lamang n~g m~ga bumabasa cung ano caya
ang iniisip n~g m~ga walang malay na m~ga tagabukid sa nangyari,
pumaroon tayo sa lilim n~g tolda n~g plaza, at pakinggan natin, ang m~ga
salitaan n~g ilang nan~garoroon, ang isa sa canila'y cakilala natin, na
di iba cung di ang nananaguinip sa m~ga doctor sa panggagamot.

 Ang lalong dinaramdam co'y hindi na mayayari ang paaralan! ang
sinasabi nito.

 ¿Bakit? ¿bakit? ang tanun~gan n~g m~ga nakikinig malaki ang
pagpipilit na macaalam.

 ¡Hindi na maguiguing doctor ang aking anac, siya'y maguiguing
magcacariton na lamang! ¡Wala! ¡Hindi na magcacapaaralan!

 ¿Sino ang nagsabing hindi na magcacapaaralan? ang tanong n~g isang
han~gal at matabang tagabukid, na malalaki ang m~ga pan~ga at makitid
ang bao n~g ulo.

 ¡Aco! ¡Pinan~galanang "plibastiero" si don Crisostomo n~g m~ga paring
mapuputi! ¡Hindi na magcacapaaralan!

 Nagtatanun~gan ang lahat sa pagsusulyapan. Nababago sa canila ang
pan~galang iyon.

 ¿At masama ba ang pan~galang iyan? ang ipinan~gahas na itinanong n~g
han~gal na tagabukid.

 ¡Iyan ang lalong masamang masasabi n~g isang cristiano sa capuwa niya!

 Masama pa ba iyan sa "tarantado" at sa "saragate"?

 ¡Ah, cung sana'y ganyan na n~ga lamang! Hindi mamacailang tinawag aco
n~g ganyan ay hindi man lamang sumakit ang aking sicmura.

Datapuwa't marahil nama'y hindi na sasama pa sa "indio", na ¡sinasabi
n~g alferez!

Ang nagsabing magcacaroon n~g isang anac na lalaking carretonero'y lalo
pang nagpakita n~g calungcutan; nagcamot naman sa ulo ang isa at
nag-iisip isip:

 ¡Cung gayo'y marahil catulad n~g "betelapora" na sinasabi n~g
matandang babae n~g alferez! Ang masama pa sa riya'y ang lumura sa
hostia.

 Talastasin mong masama pa sa lumura sa hostia cung viernes santo, ang
isinagot n~g boong cataimtiman. Naaalaala na ninyo ang salitang
"ispichoso", na sucat n~g icapit sa isang tao, upang siya'y dalhin n~g
m~ga civil ni Villa Abrillo sa tapunan o sa bilangguan; unawain ninyong
lalo pa manding masama ang "plibustiero." Ayon sa sabi n~g telegrafista
at n~g directorcillo, cung sabihin daw n~g isang cristiano, n~g isang
cura o n~g isang castila, sa isang cristianong gaya natin ay
nacacawan~gis n~g "santusdeus" na may "requimiternam;" sa minsang
tawaguin cang "plibastiero," mangyayari ca n~g magcumpisal at magbayad
n~g iyong m~ga utang sa pagca't wala magagawa cung di ang pabitay ca na
lamang. Nalalaman mo na cung dapat macaalam ang directorcillo at ang
telegrafista: nakikipag-usap ang isa sa m~ga cawad, at marunong naman
ang isa n~g castila at wala n~g gamit cung di ang pluma.

Pawang nanglulumo ang lahat.

 ¡Pilitin na acong papagsuutin n~g zapatos at huwag acong painumin sa
boong aking buhay cung di iyan lamang ihi n~g cabayo na cung tawagui'y
cerveza, capag napatawag aco cailaan man n~g "pelbistero!" ang sumpang
sinabi n~g tagabukid, na nacasuntoc ang m~ga camay. ¿Sino? ¿Aco,
mayamang gaya ni don Crisostomo, marunong n~g castilang gaya niya, at
nacapagdadali-dali n~g pagcaing may cuchillo at cuchara? ¡magtatawa aco
cahit sa limang m~ga cura!

 Tatawaguin cong "palabistero" ang unang civil na aking makitang
nagnanacaw n~g inahing manoc!... at pagdaca'y magcucumpisal aco! ang
bulong na marahan n~g isa sa m~ga tagabukid, na pagdaca'y lumayo sa
pulutong.




=XXXVI.=

=ANG UNANG DILIM=


Hindi sahol ang ligalig na naghahari sa bahay ni capitang Tiago sa
caguluhan n~g pag-isip n~g m~ga tao. Walang guinagawa si Maria Clara
cung di tuman~gis at ayaw pakinggan ang m~ga salitang pang-aliw n~g
canyang tia at ni Andeng na canyang capatid sa gatas. Ipinagbawal sa
canya n~g canyang ama ang pakikipag-usap cay Ibarra, samantalang hindi
kinacalagan ito n~g m~ga sacerdote n~g "excomunion."

Si capitang Tiago na totoong maraming guinagawa sa paghahanda n~g
canyang bahay, upang matanggap doon n~g carapatdapat ang Capitan General
ay tinawag sa convento.

 ¡Huwag cang umiyac anac co! ang sinasabi ni tia Isabel, na
pinupunasan n~g gamuza ang maniningning na m~ga salaming pan~ganinuhan;
siya'y cacalagan n~g excomunion, man~gagsisisulat sa Santo Papa ...
magbibigay tayo n~g malaking limos ... Hinimatay lamang si pari Damaso
... ¡hindi namatay!

 ¡Huwag cang umiyac! ang sabi sa canya ni Andeng n~g paanas; gagawa
aco n~g paraan upang siya'y iyong macausap; ¿anong cadahilana't itinatag
ang confesionario, cung di n~g gumawa n~g casalanan? ¡Sucat na ang
sabihin cura sa upang ipatawad na lahat!

¡Sa cawacasa'y nagbalic si capitang Tiago! Hinanap n~g m~ga babae sa
mukha niya ang casagutan sa maraming tanong; datapuwa't nagbabalita ang
mukha ni capitang Tiago n~g panglulupaypay n~g loob. Nagpapawis ang
abang lalaki, hinahaplos ang noo at hindi macapan~gusap n~g isang salita
man lamang.

 ¿Ano ang nangyari, Santiago? ang tanong ni tia Isabel na malaki ang
pagmimithi.

Sumagot ito n~g isang buntong-hinin~ga, at pinahid ang isang luha.

 ¡Alang-alang sa Dios, magsalita ca! ¿Ano ang nagyayari?

 ¡Ang aking ipinan~gan~ganib na n~ga! ang sa cawacasa'y sinabing
pabulalas na halos umiiyac. ¡Napahamac n~g lahat! Iniuutos ni pari
Damaso na sirain ang m~ga salitaan, sa pagca't cung hindi'y
¡mapapacasama raw aco sa buhay na ito at sa cabilang buhay! ¡Gayon din
ang sabi sa akin n~g lahat, pati ni pari Sibyla! Hindi co dapat
papanhikin siya sa aking bahay, at may utang aco sa canyang mahiguit na
limampong libong piso! Sinabi co ito sa m~ga pari, dapuwa't hindi nila
aco pinansin: ¿Alin ba ang ibig mong mawala, ang sabi nila sa
akin, limampong libong piso o ang iyong buhay at ang iyong caluluwa?
¡Ay, San Antonio! ¡cung nalalaman co lamang ang gayon! ¡cung nalalaman
co lamang ang gayon!

Humahagulgol si Maria Clara.

 Huwag cang umiyac, anac co, ang idinugtong at linin~gon niya
ito; hindi ca gaya n~g nanay mong hindi umiiyac cailan man ... hindi
umiiyac cung di sa paglilihi ... Sinasabi sa akin ni pari Damasong
dumating na raw ang isang camag-anac niyang galing sa Espana na siyang
itinatalagang man~gibig sa iyo ...

Tinacpan ni Maria Clara ang canyang m~ga tain~ga.

 N~guni, Santiago, ¿nasisira na ba ang isip mo? ang sigaw ni tia
Isabel; ¿dapat bang magsabi ca sa canya ang ibang man~gin~gibig?
¿Inaacala mo bang nagbabago ang anac mo n~g m~ga man~gin~gibig na gaya
n~g pagbabago n~g baro?

 Iyan din n~ga ang iniisip co Isabel; si don Crisostomo'y mayaman
...¡caya lamang nagaasawa ang m~ga castila'y sa pag-ibig sa salapi ...
datapuwa't ¿ano ang ibig mong aking gawin? Pinagbalaan nila acong
lapatan n~g isa ring excomunion ... sinasabi nilang lubha raw
nan~gan~ganib, hindi lamang ang aking caluluwa, cung di naman ang aking
catawan ...¡ang catawan! ¿naririnig mo? ¡ang catawan!

 ¡N~guni't wala cang guinagawa cung di pasama-in ang loob n~g iyong
anac! ¿Hindi ba caibigan mo ang Arzobispo? ¿Bakit hindi ca sumulat sa
canya?

 Ang Arzobispo'y fraile rin, walang guinagawa ang Arzobispo cung di ang
sinasabi n~g m~ga fraileng canyang gawin. N~guni, Maria, huwag cang
umiyac; darating ang Capitan General, nanasain cang makita, at mamumula
ang m~ga mata mo ... ¡Ay! ang isip co pa nama'y magtatamo aco n~g isang
hapong maligaya ... cung di lamang itong nangyaring malaking casacunaang
ito'y aco sana ang lalong maligaya sa lahat n~g m~ga tao at mananagbili
sa akin ang lahat ... Tumiwasay ca, anac co; ¡higuit ang casaliwang
palad co cay sa iyo ay hindi aco umiiyac! ¡Maaaring magcaroon ca n~g
man~gin~gibig na lalong magaling, datapuwa't aco'y mawawalan n~g
limampong libong piso! ¡Ay, Virgen sa Antipolo, cung magcaroon man
lamang sana aco n~g magandang palad sa gabing ito!

M~ga patoc, gulong n~g m~ga coche, tacbuhan n~g m~ga cabayo, musicang
tumutugtog n~g marcha real ay nan~gagbalitang dumating na ang mahal na
Gobernador General n~g Kapuluhang Filipinas. Tumacbo si Maria Clara at
nagtago sa canyang tinutulugang cabahayan ... ¡cahabaghabag na dalaga!
¡pinaglalaruan ang iyong puso n~g m~ga magagaspang na m~ga camay na
hindi nacakikilala n~g canyang m~ga maseselang na m~ga cuerdas!

Samantalang napupuno n~g tao ang bahay at umaalin~gawn~gaw sa lahat n~g
m~ga panig ang malalacas na yabag n~g m~ga lumalacad, n~g m~ga tinig na
naguutos, calampag n~g m~ga sable at n~g m~ga espuela, nahahandusay
namang halos nacaluhod ang lipos pighating dalaga sa harapan n~g isang
estempa n~g Virgen, na ang pagcacalarawa'y yaong anyo n~g cahapishapis
na pan~gun~gulila, na si Delaroche lamang ang natutong macasipi n~g
gayong damdamin, na wari'y napanood nito n~g manggaling na si Guinoong
Santa Maria sa pinaglilibin~gan n~g canyang Anac. Hindi ang pighati n~g
Inang iyon ang siyang iniisip ni Maria Clara, ang iniisip niya'y ang
sariling capighatian. Sa pagcalun~gayn~gay n~g ulo sa dibdib at sa
pagcatiin n~g m~ga camay sa sahig na tabla, ang azucenang hinutoc n~g
malacas na han~gin ang canyang nacacatulad. Isang hinaharap na panahong
pinanag-inip at hinimashimas na malaon, m~ga sapantaha n~g budhing
sumilang sa camusmusan at lumagong casabay n~g canyang paglaki at siyang
nabibigay casiglahan sa caibuturan n~g canyang cataohan, ¡acalaing
catcatin n~gayon sa bait at sa puso sa isa lamang salita. ¡Macacawan~gis
ito cung patiguilin n~g tiboc n~g puso at bawian ang bait n~g canyang
liwanag!

Cung paano ang cabaitan at cabanalan ni Maria Clara sa canyang
pagcabinyagan, gayon din ang canyang pagcamasintahin sa canyang m~ga
magugulang. Hindi lamang nacapagbibigay tacot sa canya ang excomunion
ang utos n~g canyang ama't ang pinagbabalaang catiwasayan nito'y pawang
humihin~ging inisin niya ang canyang pagsinta at ihayin sa gayong m~ga
dakilang catungculan. Dinaramdam niya ang boong lacas n~g pagsinta cay
Ibarra, na hanggang sa sandaling iyo'y hindi man lamang niya hinihinala.
N~g minsa'y isang ilog na umaagos n~g boong cahinhinan; mababan~gong
m~ga bulaclac ang siyang nacalalatag sa canyang m~ga pampan~gin. Bahagya
na napaaalon-alon n~g ban~gin ang canyang agos; cung panonoori'y
masasabing tumitining. Datapuwa't di caguinsaguinsa'y cumipot ang
dinaraanan n~g agos, magagaspang na m~ga malalaking bato ang siyang
humahadlang sa canyang paglacad, matatandang m~ga puno n~g cahoy ang
siyang nacahalang na sumasala, ¡ah, n~g magcagayo'y umatun~gal ang ilog,
tumindig, cumulo ang m~ga alon, nagwagwag n~g mandala n~g m~ga bula,
hinampas ang malalaking m~ga bato at lumundag sa malalim na ban~gin!

Ibig niya sanang manalan~gin, n~gunit ¿sino ang macapananalan~gin pagca
nagn~gin~gitn~git sa malaking hirap? Nananalan~gin pagca may pag-asa, at
cung wala'y nakikiusap tayo sa Dios, sa pamamag-itan n~g m~ga buntong
hinin~ga. "¡Dios co! ang sigaw n~g canyang puso", ¿bakit inihihiwalay
mo n~g ganyan ang isang tao, bakit ikinacait mo sa canya ang pagsinta
n~g m~ga iba? Hindi mo ikinacait sa canya ang iyong araw, ang iyong
han~gin at hindi mo man lamang itinatago sa canyang m~ga mata ang iyong
lan~git, ¿bakit ipagcacait mo sa canya ang pagsinta, gayong wala mang
lan~git, wala mang han~gin at wala mang araw ay mangyayaring mabuhay,
datapuwa't cung walang pagsinta'y hindi mangyayari cailan man?

¿Dumarating caya sa trono n~g Dios ang gayong m~ga sigaw na hindi
naririnig n~g m~ga tao? ¿Naririnig caya ang m~ga sigaw na iyon n~g Ina
n~g m~ga sawing palad?

¡Ay! ang cahabaghabag n~g dalagang hindi nacakilala n~g isang ina'y
nan~gan~gahas ipagcatiwala ang m~ga dalamhating itong nagbubuhat sa m~ga
pagsinta sa ibabaw n~g lupa doon sa calinislinisang puso na walang
nakilala cung di ang pag-ibig n~g anac sa ina at ang pag-ibig sa ina sa
anac; tumatacbo siya, sa canyang m~ga cahapisan, diyan sa larawan n~g
babaeng dinidios, sa mithing lalong cagandagandahan sa lahat n~g m~ga
mithi n~g m~ga kinapal, diyan sa lalong caayaayang likha n~g religion ni
Cristo, na natitipon sa canyang sarili ang dalawang lalong
cagandagandahang calagayan n~g babae, virgen at ina, na hindi nalahiran
n~g cahi't babahagyang dun~gis, na tinatawang nating Maria.

 ¡Ina!, ¡Ina! ang canyang hibic.

Lumapit si tia Isabel, na siyang cumuha sa canya sa gayong pighati.
Dumating ang ilang canyang caibigang babae at ibig n~g Capitan General
na siya'y makita.

 Tia, sabihin po ninyong aco'y may sakit! ang ipinakiusap n~g dalagang
nagugulat; ¡patutugtugin nila aco n~g piano at pacacantahin!

Nagtindig si Maria Clara, tiningnan ang canyang tia, pinilipit ang
canyang magagandang bisig at nagsasalita n~g pautal:

 ¡Oh, cung mayroon sana acong!...

N~guni't hindi tinapos ang salita, at nagpasimula n~g paghuhusay n~g
canyang sariling catawan.




=XXXVII.=

=ANG GOBERNADOR GENERAL=


 ¡Ibig cong causapin ang binatang iyan! ang sabi n~g Gobernador
General sa isang ayudante; pinucaw niyang totoo ang aking nasang siya'y
makilala.

 ¡May nan~gagsilacad na po upang siya'y hanapin, aking general!
Datapuwa't dito'y may isang binatang taga Maynila, na mapilit ang
hin~ging siya'y papasukin dito. Sinabi po namin sa canyang walang
panahon ang camahalan ninyo, at cayo'y hindi naparito upang dumin~gig
n~g m~ga pagsasacdal, cung di n~g tingnan ang bayan at ang procesion;
n~guni't sumagot, na sa tuwituwi na'y may panahon daw na magagamit ang
camahalan po ninyo upang gumawa n~g nauucol sa catuwiran....

Linin~gon n~g Gobernador General na nagtataca ang Alcalde.

 Cung hindi po aco nagcacamali, ang sagot n~g Alcaldeng yumucod n~g
caunti, iyan ang binatang caninang umaga'y nacagalit ni pari Damaso,
dahil sa sermon.

 ¿Diyata't mayroon pang iba pala? ¿Sinasadya manding talaga n~g
fraileng iyang guluhin ang lalawigan, o baca caya ang isip niya'y siya
ang nacapangyayari rito? ¡Sabihin po ninyo sa binatang siya'y magtuloy!

Nagpapasial na pabalicbalic sa magcabicabilang dulo n~g salas ang
Gobernador General, na nan~gan~gatal sa galit.

Sa "antesala" (panig n~g bahay na na sa bago pumasoc sa salas) ay may
ilang m~ga castila na nahahalo sa m~ga militar, m~ga namumuno sa bayan
n~g San Diego at m~ga mamamayan; sila'y nagsasalitaan o nagmamatuwirang
nagcacalupon sa iba't ibang pangcat. Nan~garoroon din naman ang lahat
n~g m~ga fraile, liban na lamang kay pari Damaso, at ibig nilang pumasok
upang maghandog n~g galang sa Gobernador General.

 Ipinamamanhic sa m~ga camahalan po ninyong man~gaghintay n~g
sandali anang ayudande; ¡pumasoc po cayo, binata!

Namumutla at nan~gan~gatal na pumasoc ang binatang iyong taga Maynila na
madalas mamali sa pananalita na pinaghahalo ang griego at ang tagalog.

Pawang napuspos n~g pangguilalas ang lahat marahil, n~ga'y totoong
malaki ang galit n~g Gobernador General upang man~gahas na papaghintayin
ang m~ga fraile. Nagsalita si pari Sibyla:

 ¡Aco'y walang ano mang sasabihin sa canya!... ¡nagsasayang aco rito
n~g panahon!

 Gayon din ang wica co, ang dugtong n~g isang agustino; ¿tayo na?

 Hindi caya lalong magaling na ating siyasatin cung papaano ang canyang
iniisip? ang tanong ni pari Salvi; sa ganya'y maiilagan natin ang m~ga
upasala n~g m~ga macaaalam.. at maipaaalaala natin sa canya ... ang
canyang m~ga catungculan ...sa Religion,..

 ¡Magtuloy po ang m~ga camahalan ninyo, cung inyong ibig! anang
ayudante, na hatid ang binatang hindi nacauunawa n~g griego, na n~gayo'y
lumalabas na taglay ang isang pagmumukhang kinikinan~gan n~g catuwaan.

Naunang pumasoc si pari Sibyla; sa licura'y sumusunod si pari Salvi, si
pari Manuel Martin at ang iba pang m~ga fraile. Sila'y nan~gagsiyucod
n~g boong capacumbabaan, liban na lamang cay pari Sibyla, na
pinapanatili, sampo sa canyang pagyucod, ang tan~ging anyo n~g isang
nacatataas cay sa iba; na ano pa't baligtad sa guinawa ni pari Salvi, na
halos hinutoc ang bayawang.

 Sino po sa m~ga camahalan ninyo si pari Damaso? ang biglang itinanong
n~g Gobernador General, na hindi man lamang sila pinaupo, hindi sila
kinumusta, at hindi sila pinagsabihan niyang m~ga salitang pangpapuri na
pinagcaugaliang tanggapin n~g gayong m~ga catataas na uring m~ga tao.

 Hindi po, guinoo, casama namin si pari Damaso! ang sagot ni pari
Sibyla n~g halos gayon ding masaclap na pananalita.

 ¡Nacahiga po sa banig at may sakit ang lingcod n~g camahalan
ninyo! ang idinugtong na boong capacumbabaan ni pari Salvi; pagcatapos
na magtamo n~g lugod na macabati po sa inyo at macumusta namin ang
inyong calagayan, ayon sa nararapat gawin n~g lahat n~g mababait na m~ga
lingcod n~g Hari at n~g lahat n~g taong may pinag-aralan, naparito po
naman cami sa n~galan n~g mapitagang lingcod ninyo, na may casaliwang
palad na....

 ¡Oh! ang isinalabat n~g Capitan General, na pinipihit ang silla sa
pamamag-itan n~g isang paa nito at saca n~gumiting nan~gan~gatal, cung
ang lahat n~g m~ga lingcod n~g aking camahalan ay catulad n~g camahalan
ni pari Damaso, lalong iibiguin co pang aco na ang maglingcod sa akin
ding camahalan!

Ang m~ga cagalangalang na m~ga fraile na pawang nacatayo ang catawan ay
nan~gagsisitayo naman ang canilang caluluwa sa ganitong pagcasasalabat.

 ¡Cayo po'y man~gagsiupo! ang idinugtong n~g Capitan General,
pagcatapos n~g sumandaling pagtiguil, at pinatamis n~g caunti ang
canyang pan~gun~gusap.

Lumalacad na patiad si capitang Tiagong nacafrac; hatid niya't tan~gan
sa camay ni Maria Ciara, na pumasoc na halos hindi macahacbang at kiming
kimi. Gayon ma'y gumamit n~g calugod-lugod at mapitagang pagyucod.

 ¿Ang guinoong binibini po bang ito ang anac ninyo? ang tanong na
nagtataca n~g Capitan General.

 ¡At inyo po, aking General! ang sagot ni capitang Tiago n~g boong
cataimtiman.

 Nan~gasidilat ang Alcalde at ang m~ga ayudante; datapuwa't nanatili sa
hindi pagn~gigiti ang Capitan General, iniabot ang camay sa binibini at
sa canya'y sinabi n~g matimyas na pananalita:

 Mapapalad ang m~ga magugulang na may m~ga anac na babaeng gaya po
ninyo, guinoong binibini! Cayo po'y ibinalita sa aking carapatdapat na
cayo'y pagpitaganan at pangguilalasan ... hinan~gad co cayong makita
upang cayo'y pasalamatan dahil sa magandang guinawa po ninyo n~gayong
araw na ito. Nalalaman cong "lahat" at hindi co lilimutin ang maran~gal
ninyong inasal pagsulat co sa Gobierno n~g Hari. Samantala'y itulot po
ninyo, guinoong binibini, na pan~galan n~g dakilang Hari na dito'y aking
ipinakikiharap, at umiibig n~g "capayapaan" at "capanatagan" n~g canyang
m~ga tapat na loob na nasasacop, at sa pan~galan co naman, na pan~galan
n~g isang amang may m~ga anac na babaeng casing gulang po ninyo, na
cayo'y pasalamatan n~g boong ligaya, at ipagtagubiling bigyan n~g isang
ganting pala!

 ¡Guinoo!...ang tugon ni Maria Clarang nan~gan~gatal.

Nahulaan n~g Capitan General cung ano ang talagang ibig niyang sabihin
at sumagot:

 Totoo pong magaling, guinoong binibini, na cayo'y magcasiya sa galak
n~g inyong sariling budhi at sa pagmamahal n~g inyong m~ga cababayan, na
ang catunaya'y siya n~gang lalong magaling na ganting pala, at hindi na
tayo dapat humin~gi pa n~g iba. Datapuwa't huwag po ninyong ikait sa
akin ang magandang pagcacataong aking maipakilala na, cung marunong
magparusa ang Justicia'y marunong di namang gumanting pala, at siya'y
hindi parating "bulag."

Sinalita n~g Capitan General sa isang paraang macahulugan at lalong
malacas ang lahat n~g m~ga salitang napapaguitanan n~g lambal na coma.

 Naghihintay po n~g m~ga utos n~g camahalan ninyo si guinoong Juan
Crisostomo Ibarra! ang malacas na sabi n~g isang ayudante.

Nan~gatal si Maria Clara.

 ¡Ah! ang biglang sinabi n~g Capitan General, tulot po ninyo,
guinoong binibini, na sa layo'y sabihin ang aking nais na cayo'y muli
cong makita bago co iwan ang bayang ito: mayroon pa po acong totoong
mahahalagang bagay na sa inyo'y aking sasabihin. Guinoong Alcalde,
sasamahan po ninyo aco sa boong aking pagpapasial na ibig cong gawing
lacad, pagcatapos n~g pakikipagsalitaan cay guinoong Ibarra, na cami
lamang dalawa ang mag-uusap.

 Itulot po n~g camahalan ninyo, ani pari Salvi n~g boong
capacumbabaan, na sa inyo'y ipaalaalang si guinoong Ibarra'y
excomulgado....

Sinalabat siya n~g Capitan General at ito ang sinabi:

 Lubos cong ikinatutuwang walang iba acong dapat ipamanglaw cung di ang
calagayan ni pari Damaso, na aking hinahan~gad n~g "taimtim sa aking
loob" na siya'y "ganap na gumaling," sa pagca't hindi marahil lubhang
macapagpapasaya n~g loob sa canyang gulang ang isang "paglalacbay sa
Espana," dahil sa caramdaman n~g canyang catawan. Datapuwa't ito'y
maalinsunod sa canya ... at samantala'y in~gatan nawa n~g Dios ang
inyong m~ga camahalan!

Nan~gagsialis ang isa't isa.

 At tunay n~gang maaalinsunod sa canya! ang ibinubulong ni pari Salvi,
paglabas.

 ¡Tingnan natin cung sino ang mauunang maglalacbay agad! ang
Idinugtong n~g isa pang franciscano.

 ¡Yayao aco n~gayon din! ang sabing masama ang loob ni pari Sibyla.

 ¡At cami paparoon sa aming lalawigan! ang sinabi n~g m~ga agustino.

Hindi matiis n~g isa't isa, sa dahil na masamang cagagawan n~g isang
franciscano'y kinausap sila n~g Capitan General n~g malaking calamigan.

Nasalabong nila sa antesala si Ibarra, na sa canila'y nagpacaing iilan
pa lamang ang oras na nacararaan. Hindi sila nagbatian, n~guni't
nagcaroon n~g m~ga tin~ginang lubhang marami ang sinasaysay.

Iba naman ang guinawa n~g Alcalde; n~g wala na roon ang m~ga fralle'y
binati siya at maguiliw na iniabot sa canya ang camay, datapuwa't hindi
sila nacapagsalitaan n~g ano man, dahil sa pagdating n~g ayudante.

Nasalubong niya sa pintuan si Maria Clara: maraming bagay rin ang m~ga
sinabi n~g titigang guinawa n~g dalawa, n~guni't ibang iba sa m~ga
sinalita n~g m~ga mata n~g m~ga fraile.

Humacbang n~g ilang patun~go sa canya ang Capitan General.

 Lubos na lubos ang aking galac sa aking mahigpit na pakikicamay sa
inyo, guinoong Ibarra. Itulot po ninyo sa aking cayo'y tanggapin co n~g
boong pagpapalagay n~g loob.

Tunay n~ga namang pinanonood at pinagmamasid ang binata n~g Capitan
General na napagkikilala ang canyang catuwaan.

 Guinoo ... ang ganyang pagcalakilaking cagandahan n~g loob....

 Nacasusugat sa akin ang inyong pagtataca, inyong ipinakikilala sa
aking hindi ninyo inaasahang cayo'y pagpapakitaan co n~g magandang loob
sa pagtanggap co sa inyo: ito'y pagcuculang tiwala sa aking pagmamahal
sa catuwiran.

 Hindi po pagbibigay n~g catuwiran, guinoo, cung di pagpapautang n~g
loob ang isang pagtanggap catoto sa isang gaya cong walang ano man
cahulugang sumasailalim n~g capangyarihan n~g mahal na Hari.

 ¡Mabuti, mabuti! anang Gobernador General na naupo at tuloy itinuro
sa canya ang isang upuan; bayaan ninyong aco'y magtamo n~g sandaling
pagbubucas n~g puso; totoong malaki ang aking pagcalugod sa inyong
caasalan; caya n~ga't cayo'y inihin~gi co na sa Gobierno n~g Hari n~g
isang ganting palang dan~gal (condecoracion), dahil sa caisipan ninyong
pagcacaawang gawang pagtatayo n~g isang paaralan ... Cung nagsalita
lamang cayo sa akin, pinanood co sana n~g boong tuwa ang pagdidiwang na
guinawa at marahil ay nailigtas co cayo sa isang sama n~g loob.

 Sa ganang aki'y ipinalalagay cong napacaliit ang aking adhica, ang
isinagot n~g binata, na hindi co inacalang may cauculang carapatan
upang abalahin co ang inyong caisipan na lubhang maraming
pinan~gan~gasiwaan; bucod sa ang catungculan co'y sa unang puno n~g
aking lalawigan magsalita muna.

 Iguinalaw n~g Capitan General ang canyang ulo, na nagpapakilala n~g
canyang ligaya, at nalalao'y lalong gumagamit n~g anyong pagpapalagay
n~g loob, at nagpatuloy n~g pananalita:

 Tungcol sa samaan n~g loob na nangyari sa inyo at kay pari Damaso,
huwag po cayong matatacot at huwag din namang mag-iin~gat n~g pagtatanim
hindi sasalan~gin ang isa man lamang buhoc ninyo sa ulo samantalang aco
ang namamahala sa Kapuluan, at tungcol naman sa excomunion, cacausapin
co na ang Arzobispo, sa pagca't kinacailan~gang makibagay tayo sa lacad
n~g panahon: dito'y hindi tayo macapagtatawa sa m~ga bagay na ito sa
hayagang gaya sa Espana o sa paham na Europa. Gayon ma'y dapat cayong
magpacain~gat sa hinaharap na panahon; nakipagtunggali cayo n~g
paharapan sa m~ga capisanang dahil sa canilang cahulugan at cayamana'y
kinacailan~gang siya'y igalang. N~guni't cayo'y aking tatangkilikin, sa
pagca't kinalulugdan co ang m~ga mababait na anac, kinalulugdan co ang
magbigay unlac sa capurihan n~g m~ga namatay n~g magulang; aco man
nama'y umibig din sa aking m~ga magugulang, at ¡tulun~gan aco n~g Dios!
hindi co maalaman ang aking gagawin sa calagayan po ninyo!....

At biglang biglang binago ang salitaan, at tumanong:

 Ibinalita sa aking galing daw po cayo sa Europa, ¿natira ba cayo sa
Madrid?

 Opo, natira acong ilang buwan doon.

 Hindi ba ninyo naririnig sa m~ga salitaan doon ang aking familia?

 Bagong caaalis pa po ninyo n~g aco'y magtamo n~g capurihang ipakilala
sa inyong familia.

 At cung gayo'y bakit naparito cayo n~g walang dala na ano mang sulat
na pangtagubilin sa akin at n~g cayo'y aking tangkilikin?

 Guinoo, ang sagot ni Ibarrang casabay ang pagyucod, sa pagca't hindi
tuloy tuloy na galing aco sa Espana, at sa pagca't palibhasa'y sinabi sa
akin cung ano po ang caugalian ninyo, inaaala cong hindi lamang walang
cabuluhan ang isang sulat na pangtagubilin sa inyong aco'y inyong
tangkilikin, cung di naman isang capaslan~gan po sa inyo: talagang
natatagubilin sa inyo caming m~ga filipinong lahat.

Nasnaw ang isang n~giti sa m~ga labi n~g matandang militar, na madalang
na muling sumagot, na anaki'y sinusucat at tinitimbang ang canyang m~ga
salita:

 ¡Ikinaliligaya cong umisip cayo n~g papaganyan, at ... ganyan n~ga
sana! Gayon man, binata, dapat po ninyong maalaman cung ano ang m~ga
mabibigat na bagay na pinapas-an namin sa Fiilpinas, Dito'y caming m~ga
matatandang m~ga militar, kinacalian~gang gawin namin at lumagay cami sa
lahat; Hari, Ministro n~g Estado, n~g Guerra, n~g Gobernacion, n~g
Fomento, n~g Gracia at Justicia at iba pa, at ang lalo pang masama'y
kinacailan~gan naming ipagtanong ang bawa't bagay sa malayong Inang
Bayan, na sinasang-ayunan o minamasama, n~g papikit cung minsan, ayon sa
casalucuyang panahon, ang aming m~ga panucalang cahin~gian. At ¡bago
sasabihin namin m~ga castilang; Ang yumayacap n~g malaki'y hindi
nacapipisil na mabuti! Bucod sa rito'y ang caraniwan, napaparito caming
bahagya na napagkikilala ang lupaing ito, at iniiwan namin pagpapasimula
naming makilala. Sa inyo'y macapagsasalita aco n~g walang ligoyligoy,
sa pagca't walang cabuluhang magpacunuwari aco n~g ibang bagay. Caya
n~ga cung sa Espana, na bawa't bagay may ucol na canyang ministro, na
ipinan~ganac at lumaki rin sa lupaing iyon; na may m~ga pamahayagan at
napagkikilala ang munacala n~g m~ga mamamayan, na iminumulat at
ipinauunawa sa Gobierno ang canyang m~ga camalian n~g canya ring m~ga
camay, gayon ma'y hindi wasto at maraming totoo ang m~ga caculan~gan,
isang himala na dito'y hindi magcagulo-gulong lahat, sa caculan~gan n~g
m~ga cagalin~gang sinabi co na, bucod sa rito'y may isang
macapangyarihang caaway na humahadlang sa lihim sa icagagaling nitong
Kapuluan at lumulubid sa cadiliman n~g icahihinto nito sa pagsulong sa
guinhawa at dan~gal. Hindi nagcuculang n~g magagandang panucala ang m~ga
namamamahala, n~guni't napipilitan caming gumamit n~g m~ga mata at m~ga
bisig n~g iba na ang caraniwa'y hindi namin kilala, na marahil hindi ang
paglilingcod sa canyang sariling Bayan ang guinagawa, cung di ang
paglilingcod lamang sa sariling iguiguinhawa. Ito'y hindi casalanan
namin, cung di sa calacaran n~g panahon; hindi cacaunti ang naitutulong
sa amin n~g m~ga fraile, datapuwa't hindi na macasasapat sila ... Ibig
cong ipagmalasakit cayo, at ibig co sanang huwag macapagpahamac sa inyo
n~g ano man ang m~ga caculan~gan n~g casalucuyang sinusunod naming
pamamahala ... hindi co mangyaring maampon ang lahat, at hindi naman
macapagsacdal na lahat sa akin. ¿May magagawa po ba aco sa inyong
mapakikinaban~gan ninyo cahi't cacaunti? ¿mayroon po ba cayong ano mang
ibig hin~gi sa akin?

Nagnilay-nilay si Ibarra.

 Guinoo, ang isinagot, ang lalong malaking nais co'y ang ililigaya
nitong aking bayan, ligayang ibig co sanang maguing cautan~gan niya sa
Inang Bayan, at sa pagpupumilit n~g aking m~ga cababayan, at mabigkisan
ang Inang Bayan at ang aking m~ga cababayan n~g walang hanggang tali n~g
nagcacaisang m~ga adhica at n~g nagcacaisang m~ga pag-aari. Ang Gobierno
lamang ang macapagbibigay n~g aking cahin~gian, pagcatapos n~g mahabang
panahong laguing pagsusumakit at n~g tapat na m~ga pagbabago n~g m~ga
cautusan.

Tinitigang sandali n~g Capitan General, titig na tinumbasan ni Ibarra
n~g gayon din catagal na titig.

 ¡Cayo po ang unang lalaking nacausap co sa lupaing ito! ang biglang
sinabi at iniabot sa canya ang camay.

 Wala po cayong nakikita cung di ang m~ga taong dito sa ciudad ay
humihilahod, hindi po ninyo nadadalaw ang pinararatan~gang m~ga dampa sa
aming m~ga bayan; cung mamasid po sana ninyo sila'y macacakita cayo n~g
tunay na may magandang puso at m~ga dalisay na caasalan.

Nagtindig ang Capitan Ganeral at nagpasyal n~g pacabicabila sa salas.

 Guinoong Ibarra, ang pagdaca'y sinabi, na biglang tumiguil, ang
binata'y tumindig; marahil yayao aco sa loob n~g isang buwan; hindi
nauucol sa inyong bayan ang patacbo n~g inyong isip at ang inyong
pinag-aralan. Ipagbili po ninyo ang lahat ninyong m~ga ariarian,
paghusayin ninyo ang inyong caban n~g damit at sumama cayo sa akin sa
Europa; ang sin~gaw n~g lupa roo'y macagagaling sa inyo.

 ¡Hindi co calilimutan hanggang nabubuhay ang magandang loob na pakita
sa akin n~g inyo pong camahalan! ang isinagot ni Ibarrang nababagbag n~g
caunti ang calooban; datapuwa't dapat acong tumira sa lupaing
kinabuhayan n~g aking m~ga magugulang.....

 ¡Kinamatayan nila, ang lalong carapatdapat ninyong sabihin! Maniwala
po cayo sa akin, marahil higuit ang aking pagcakilala sa inyong lupain
cay sa inyo ... ¡Ah! maalaala co pala, ang canyang biglang sinabi na
nagbago n~g anyo n~g pananalita, ¡cayo'y mag-aasawa sa isang dalagang
carapatdapat sambahin, ay binibinbin sa cayo dito! ¡Humayo cayo! ¡humayo
cayo sa canyang tabi at n~g lalo cayong magcaroon n~g calayaan ay
paparituhin ninyo sa akin ang canyang ama, ang idinagdag na
nacan~giti. Gayon ma'y huwag ninyong lilimuting ibig cong samahan ninyo
aco sa pagpapasyal.

Yumucod si Ibarra at yumao.

Tinawag n~g Capitan General ang canyang ayudante.

 ¡Nagagalac aco anya, na tinatapictapic ang balicat n~g
ayudante; n~gayon co lamang nakita cung paano ang paraan upang maguing
isang magaling na castila, na hindi kinacailan~gang talicdan ang pagca
magaling na filipino, at sintahin ang canyang sariling bayan; sa
cawacasa'y naipakilala co n~gayon sa m~ga fraile na hindi laruan nila
ang lahat sa atin; ¡binigyang butas aco n~g binatang ito sa paggawa n~g
gayon, at hindi malalao't mabibigyan co n~g tapat na tumbas ang fraile!
¡Sayang at ang binatang iya'y balang araw ay ... datapuwa't paparituhin
mo ang Alcalde sa akin!

Humarap caracaraca sa canya ang Alcalde.

 Guinoong Alcalde, ang sinabi sa canya pagpasoc niya, n~g mailagang
mangyari uli ang "napanood" n~g camahalan po ninyong m~ga "cagagawan",
m~ga cagagawang dinaramdam co, palibhasa'y "nacasisirang puri" sa
Gobierno at sa lahat n~g m~ga castila, nan~gan~gahas acong ipagbilin sa
inyo n~g "totoong mahigpit" si guinoong Ibarra, upang hindi lamang
ipagcaloob ninyo sa canya ang m~ga kinacailan~gan at n~g maganap niya
ang canyang m~ga panucalang nauucol sa icapagcacapuri n~g Inang-Bayan,
cung di naman ipan~gilag ninyo sa hinaharap na panahong siya'y
bagabaguin n~g taong sino man at sa dahilang paano mang paraan.

Napag unawa n~g Alcalde ang sa canya'y pagsisi, caya n~ga't siya'y
yumucod upang mailihim ang cagulumihanan n~g canyang loob.

Ipasabi po ninyo ang gayon din sa alferez na siyang nag-uutos dito sa
"seccion", at inyo pong siyasatin cung tunay n~gang may m~ga tan~ging
cagagawang sarili ang guinoong iyan, na hindi sinasabi n~g m~ga
"reglamento": hindi lamang iisang carain~gan ang aking narin~gig tungcol
sa ganitong bagay.

Humarap si capitang Tiagong matigas ang damit na magaling ang
pagcacaprinsa.

 Don Santiago, ang sa canya'y sinabi n~g capitan General sa salitang
mairog, hindi pa nalalaong aking sinaysay ang aking pakikianib sa inyo
n~g galac, dahil sa pagcacapalad ninyong magcaroon n~g isang anac na
babaeng gaya na n~ga baga n~g binibining de los Santos, n~gayo'y
nakikisama naman aco sa galac ninyo, dahil sa inyong mamanugan~gin: ang
catotohanan n~ga'y ang lalong mabait sa m~ga anac na babae ay
carapatdapat sa lalong magaling na mamamayang lalaki sa Filipinas.
¿Hindi po ba mangyaring aking maalaman sa inyo cung cailang caya
ipagsasaya ang canilang pagcacasal?

 !Guinoo!... ang pautal na sabi ni Capitang Tiago, at pinahid ang
pawis na umaagos sa canyang noo.

 ¡Aba! ¡ayon sa masid co'y wala pang matibayang taning! Sacali't culang
n~g m~ga padrino'y aking icagagalac n~g malaki na aco ay maguing isa sa
canila. Ito'y n~g mapawi ang aking masamang pakilasa sa maraming
casalang linabasan co rito n~g padrino hangga n~gayon! ang idinugtong,
na ang Alcalde ang pinagsasabihan.

 ¡Siya n~ga po! ang isinagot ni Capitang Tiago, casabay ang isang
n~giting nacaaakit sa pagcahabag sa canya.

Pinaroonan si Maria Clara ni Ibarrang halos tumatacbo sa paglacad:
maraming lubhang sasabihin at isasaysay niya sa caniyang casintahan.
Nacarin~gig siya n~g masasayang voces sa isa sa m~ga tahanan n~g bahay,
caya't siya'y marahang tumawag sa pintuan.

 ¿Sinong tumatawag? ani Maria Clara.

 ¡Aco!

Tumahimic ang m~ga voces at ang pintua'y....hindi nabucsan.

 ¿Aco ang tumatawag, ¿macapapasoc ba aco? ang tanong n~g binata, na
ang puso'y tumitiboc n~g lubhang malacas.

Nanatili ang catahimican. N~g macaraan ang sandali'y mararahang m~ga
hacbang ang nan~gagsilapit sa pinto, at ibinulong sa butas n~g susian
n~g masayang voces ni Sinang.

 Crisostomo, pasasa teatro cami n~gayong gabi; isulat mo ang ibig mong
sabihin cay Maria Clara.

At nan~gagsilayo ang m~ga hacbang na matulin ding gaya n~g pagcalapit.

 ¿Ano ang cahulugan caya nito? ang ibinulong ni Ibarrang
naglilining-lining at untiunting lumalayo sa pintuan.




=XXXVIII.=

=ANG PROCESION.=


Paggabi, at n~g nasisindi n~g lahat ang m~ga farol sa m~ga bintana,
guinawa ang icaapat na paglabas n~g procesion, na sinasabayan n~g
repique n~g m~ga campana at n~g talastas n~g dating m~ga putucan.

Ang Capitan General na nagpapasyal n~g lacad, na caacbay ang canyang
dalawang ayudante, si Capitang Tiago, ang Alcalde, ang Alferez at si
Ibarra, na pinan~gun~gunahan n~g m~ga guardia civil at n~g m~ga
punong-bayan, na siyang nan~gagwawahi n~g daan at nagpapatabi sa tao,
inanyayahan silang doon manood n~g pagdaan n~g procesion sa bahay n~g
Gobernadorcillo, na nagpatayo sa harapan n~g isang tablado, upang doon
saysayin ang isang loa (pagpupuri) sa pag bibigay dan~gal sa Santong
Patron.

Tinalicdan marahil n~g boong galac ni Ibarra ang pakikinig n~g tulang
iyon, palibhasa'y lalong minamagaling pa niyang doon na manood n~g
procesion sa bahay ni Capitang Tiago, na kinatitirahan ni Maria at n~g
caniyang m~ga caibigang babae, n~guni't sa pagca't ibig n~g Capitan
General na mapakinggan ang loa, napilitan siyang mag-aliw na lamang sa
pag-asang si Maria Clara'y canyang makikita sa teatro.

Ang pasimula n~g procesio'y m~ga "ciriales" na pilac, na taglay n~g
tatlong m~ga sacristang nan~gacaguantes, sumusunod ang m~ga bata sa
paaralang casama ang canilang maestro; pagcatapos ay ang m~ga batang may
dalang m~ga farol na papel, na iba't iba ang m~ga culay at anyo,
nacalagay sa dulo n~g isang tiking humiguit cumulang ang haba sa
napapamutihan n~g alinsunod sa naisipan n~g m~ga bata, sa pagca't ang
nagcacagugol n~g pag-ilaw na ito'y ang m~ga musmos sa nayon at ang
nayon, at ang pinabahalaan. Maligayang guinaganap nila ang tungculing
itong iniatang sa canila n~g matanda sa nayon; bawa't isa'y
nagmumunacala at gumagawa n~g canyang farol, pinapamutihan n~g
magalin~gin nilang m~ga sabit at n~g maliliit na m~ga bandila, alinsunod
naman sa calagayan n~g canilang bulsa, at saca iniilawan n~g isang upos
n~g candila, sacali't macapanghin~gi sila sa isang caibigan o camag-anac
na sacristan, o cung dili caya'y bumibili sila n~g isang maliit na
candilang mapula, na guinagamit n~g m~ga insic sa canilang m~ga altar.

Sa calaguitnaa'y nagpaparoo't parito ang m~ga alguacil at m~ga teniente
n~g justicia, upang pan~gasiwaang huwag magcawatac-watac ang m~ga hanay
at huwag magcabunton-bunton ang m~ga tao, at sa ganitong cadahilana'y
guinagawa nilang tagapamag-itan ang canilang varas, sa pagcat sa m~ga
panghahampas nila nito, na ipinamamahagui nila n~g ucol at catatagang
lacas nasusunduan nila ang pagcaunlac at carikitan n~g m~ga procecion,
sa icababanal n~g m~ga caluluwa at ininingning n~g m~ga pagdiriwang n~g
religion!

Samantalang ipinamamahagui n~g walang bayad n~g m~ga alguacil ang
ganitong pangbanal na m~ga palo n~g yantoc, ang iba nama'y namimigay rin
n~g walang bayad n~g malalaki't maliliit na m~ga candila, at n~g sa
gayo'y canilang maaliw ang m~ga pinalo.

Guinoong Alcalde, ani Ibarra, n~g sabing mahina, guinagawa po ba ang
m~ga pamamalong iyan upang mabigyang caparusahan ang m~ga macasalanan, o
dahilan lamang na canilang naibigan?

 ¡Sumasacatuwiran po cayo, guinoong Ibarra! ang sagot n~g Capitan
General na narin~gig ang gayong catanun~gan: nacapagtataca ang ganitong
napapanood na ... catampalasanan sa bawa't maparitong taga ibang lupain.
Nararapat n~gang ipagbawal.

Hindi maalaman cung ano ang dahil at cung bakit ang nan~gun~gunang
santo'y si San Juan Bautista. Sa nakikitang calagayan niya'y masasabing
hindi totoong kinalulugdan n~g m~ga tao ang m~ga cagagawan n~g pinsan
n~g ating Pan~ginoong Jesucristo; tunay n~ga't siya'y may m~ga paa't
binting dalaga, at may pagmumukhang ermitano, datapuwa't ang
kinalalagyan niya'y isang lumang andas na cahoy, at siya'y dinidimlan
n~g ilang m~ga batang may m~ga dalang farol na papel na walang ilaw, na
nan~gagpapaluan nang lihim n~g canicanilang farol ang isa't isa.

 ¡Culang palad! ang ibinubulong n~g filosofo Tasio, na pinanonood ang
prosecion mula sa daan; hindi macapagbibigay cagalin~gan sa iyo ang
icaw ang naunang nagsaysay n~g Magandang Balita, at ang cahi't yumucod
sa iyo si Jesus! ¡hindi nacapagbibigay cagalin~gan sa iyo ang inyong
malaking pananampalataya't ang iyong pagpapacahirap, at ang iyo man
lamang pagcamatay dahil sa pagwalanggalang mo n~g catotohanan at n~g
iyong pinananaligan; linilimot ang lahat n~g ito n~g m~ga tao, pagca
walang taglay cung di ang sariling m~ga carapatan! Lalong magaling pa
ang magsermon sa m~ga simbahan cay sa maguing cawiliwiling tinig na
sumisigaw sa m~ga ilang, nagpapakilala sa iyo ang m~ga bagay na ito cung
ano ang Filipinas. Cung pano sana ang iyong kinain at hindi m~ga balang,
cung ang dinamit mo sana'y sutla at hindi balat n~g m~ga hayop, cung
nakipanig ca sa isang Capisanan n~g m~ga fraile....

N~guni't inihinto n~g matandang lalaki ang canyang m~ga pagsisi, sa
pagca't dumarating si San Francisco.

 ¿Hindi ba sinabi co na n~ga? ang itinuloy na n~gumin~giti n~g
patuya; ito'y na sa isang carro at ¡Santo Dios! gaano caraming m~ga
ilaw at gaano caraming m~ga farol na cristal! ¡Cailan ma'y hindi ca
naliguid n~g ganyang caraming m~ga pangliwanag, Giovanni Bernardone! ¡At
pagcagalinggaling na musical ibang m~ga tinig ang ipinarin~gig n~g m~ga
anac mo n~g mamatay na icaw! Datapuwa, ¡cagalanggalang at mapacumbabang
nagtayo n~g isang Capisanan, cung mabuhay cang mag-uli n~gayon, wala
cang ibang makikita cung di n~ga haling na Eliasis de Cortona, at
sacali't makilala ca n~g iyong m~ga anac, ibibilanggo icaw at marahil ay
mawan~gis ca sa kinaratnan ni Cesario de Speyer!

Sumusunod sa musica ang isang estandarte na kinalalarawanan n~g santo
ring iyon, datapuwa't may pitong pacpac. Dala ang estandarteng iyon n~g
m~ga "hermano tercero," na nacahabitong guingon at nagdarasal n~g
malacas at sa anyong caawa-awang tinig. Ayawan cung ano ang dahil n~g
pagcacagayon, sumusunod doon si Santa Maria Magdalena, na
pagcagandagandang larawang may saganang buhoc, may panyong pinyang
bordado sa m~ga daliring puno n~g m~ga singsing, at nararamtan n~g damit
na sutlang may pamuting m~ga malalapad na guinto. Naliliguid siya n~g
m~ga ilaw at n~g incienso; nan~gan~ganino sa canyang m~ga luhang virdrio
ang m~ga culay n~g m~ga ilaw "bengala," na nagbibigay sa procesion n~g
anyong cahimahimala, caya n~ga't cung minsa'y lumuluha ang santang
macasalanan n~g verde, cung minsa'y pula, minsa'y azul at iba pa. Hindi
nagpapasimula ang m~ga bahay n~g pagpapanin~gas na m~ga ilaw na ito cung
di cung nagdaraan si San Francisco; hindi tinatamo ni San Juan Bautista
ang ganitong m~ga caran~galan, caya't dalidaling nagdaraan, na canyang
pagcahiya na siya lamang ang bucod na ang pananamit ay balat n~g m~ga
hayop sa guitna n~g gayong caraming m~ga taong lipos n~g guinto at m~ga
mahalagang bato.

 ¡Nariyan na ang ating santa! anang anac na babae n~g gobernadorcillo
sa canyang m~ga panauhin; ipinahiram co sa canya ang aking m~ga
singsing, n~guni't n~g aco'y magtamo n~g lan~git.

Nan~gagsisitiguil ang m~ga nan~gagsisi ilaw sa paliquid n~g tablado
upang mapakinggan ang LOA (pagpupuri), gayon din ang guinagawa n~g m~ga
santo; ibig na man nila o n~g sa canila'y nan~gagdadalang makinig n~g
m~ga tula. Sa pagca pagod n~g cahihintay n~g m~ga nan~gagdadala cay San
Juan, sila'y nan~gagsiupo n~g patingcayad, at pinagcaisahan nilang
ilagay muna sa lupa ang santo.

 Baca maggalit ang aguacil ang tutol n~g isa.

 ¡Hes! ¡diyata't sa sacristia'y inilalagay lamang siya sa isang suloc
na may m~ga bahay n~g gagamba!

At n~g mapalagay na sa lupa si San Juan, siya'y nagmukhang tila isa sa
m~ga taong-bayan.

Nagpapasimula ang hanay n~g m~ga babae buhat cay Magdalena, ang caibhan
lamang ay hindi nagsisimula muna sa hanay n~g m~ga batang babae, na gaya
n~g m~ga lalaki, cung di ang m~ga matatandang babae ang nan~gun~guna at
sumusunod ang m~ga dalaga na siyang nan~gasahuli n~g procesion hanggang
sa carro n~g Virgen na sinusundan n~g cura na napapandun~gan n~g palio.
Pacana ang caugaliang ito ni pari Damaso, na siyang may sabi: "Hindi ang
m~ga matatandang babae ang kinalulugdan n~g Virgen cung di ang m~ga
dalaga", bagay na isinasama n~g mukha n~g maraming babaeng mapag-anyong
banal, n~guni't sumasang-ayon sila at n~g mapagbigyang loob ang Virgen.

Sumusunod cay Magdalena si San Diego, baga man sila hindi niya
ikinatutuwa ang gayong calagayan, sa pagca't nananatili sa canyang mukha
ang cahapisan, na gaya rin caninang umaga n~g sumusunod siya sa licuran
ni San Francisco. Anim na m~ga "hermana tercera" ang humihila sa canyang
carro, dahil sa cung anong pan~gaco o pagcacaramdam; ang catotohana'y
sila ang humihila, at taglay nila ang boong pagsusumipag. Huminto si San
Diego sa harap n~g tablado at naghihintay na siya'y handugan n~g bati.

Datapuwa't kinakailangang hintayin ang carro n~g Virgeng
pinan~gun~gunahan n~g m~ga taong suot "fantasma" o multo, na nacagugulat
sa m~ga bata; caya n~ga't naririnig ang iyacan at sigawan n~g m~ga
sanggol na m~ga haling ang caisipan. Gayon man, sa guitna n~g madilim na
pulutong na iyon n~g m~ga habito, m~ga capuchon, m~ga cordon (lubid) at
m~ga lambong, na caalacbay yaong dasal na pahumal at hindi nagbabago ang
tinig, na papanood na wan~gis sa m~ga mapuputing m~ga jazmin, tulad sa
m~ga sariwang sampaga nahahalo sa m~ga lumang m~ga basahan, ang labing
dalawang batang babaeng nagagayasan n~g puti, nacocoronahan n~g m~ga
bulaclac, culot ang buhoc, nagniningning ang m~ga matang cahuad n~g
canilang m~ga collar; walang pinag-ibhan sa m~ga angel n~g caliwanagang
napipilit n~g m~ga multo. Sila'y pawang nacacapit sa dalawang m~ga
sintas na azul na nacatali sa carro n~g Virgen, na nagpapaalaala sa m~ga
calapating humihila sa "Primavera" (larawan n~g pasimula n~g tag-araw.)

Pawang handa na sa pakikinig ang lahat n~g m~ga larawan, na
nagcacadaidaiti sila sa pag-ulinig n~g m~ga tula; nacatitig ang lahat sa
nacasiwang na cortina (tabing n~g pintuan); sa cawacasa'y isang "aaah!"
n~g pangguiguilalas ang nagpumiglas sa m~ga labi n~g lahat.

At carapatdapat n~gang pangguilalasan: siya'y isang malakilaki n~g
batang lalaking may m~ga pacpac, "botas" na pangpan~gabayo, banda,
cinturon at sombrerong may m~ga plumaje.

¡Ang senor Alcalde mayor! ang sigaw n~g isa; datapuwa't nagsimula ang
himala n~g m~ga kinapal n~g pagsasaysay n~g isang tulang cawan~gis din
niya, at hindi niya isinama n~g loob ang sa canya'y pagtutulad sa
Alcalde.

Bakin pa sasaysayin dito ang m~ga sinabi sa wicang latin, tagalog at
wicang castila, na pawang tinula, n~g caawaawang binigyang pahirap n~g
gobernadorcillo? Linasap na n~g m~ga bumabasa sa amin ang sermon ni pari
Damaso caninang umaga, at ayaw n~ga caming sila'y lubhang palayawin n~g
napacarami namang m~ga caguilaguilalas na m~ga bagay, bucod sa baca pa
sumama ang loob sa amin n~g franciscano cung siya'y ihanap namin n~g
isang macacapan~gagaw, at ito ang aayaw cami, palibhasa'y cami taong
payapa, sa cagalin~gan n~g aming capalaran.

Ipinagpatuloy pagcatapos ang procesion: ipinagpatuloy ni San Juan ang
malabis n~g saclap na canyang paglalacad.

N~g magdaan ang Virgen sa tapat n~g bahay ni capitang Tiago'y isang
awit-calan~gitan ang sa canya'y bumati n~g m~ga sinalita n~g Arcangel.
Yao'y isang tinig na caayaaya, matining, mataguinting, nagmamacaawa,
itinatan~gis wari ang "Ave Maria" ni Gounod, na sinasaliwan n~g pianong
siya rin ang tumutugtog at caacbay niyang dumadalan~gin. Nagpacapipi ang
musica n~g procesion, huminto ang pagdarasal at tumiguil pati ni pari
Salvi. Nan~gan~gatal ang voces at bumubunglos n~g m~ga luha: higuit sa
isang pagbati, ang sinasaysay niya'y isang mataos na dalan~gin, isang
carain~gan.

Narinig ni Ibarra ang tinig mula sa kinalalagyang durun~gawan, at nanaog
sa ibabaw n~g canyang puso ang pan~gin~gilabot at calungcutan.
Napagkilala niya ang sa caluluwang iyong dinaramdam, na isinasaysay sa
isang pag-awit, at nan~ganib siyang magtanong sa sarili n~g cadahilanan
n~g gayong pagpipighati.

Mapanglaw at nag-iisip-isip n~g siya'y masumpong n~g Capitan General.

 Sasamahan ninyo aco sa pagcain sa mesa; pagsasalitaanan natin doon ang
nauucol sa m~ga batang nan~gawala, ang sa canya'y sinabi.

 Aco caya baga ang pinagcacadahilanan? ang ibinulong n~g binata, na
baga man tinitingnan niya'y hindi niya nakikita ang Capitan General, na
canyang sinundan n~g wala sa canyang loob.




=XXXIX.=

=SI DONA CONSOLACION.=


¿Bakit nacasara ang m~ga bintana n~g bahay n~g alferez? ¿saan naroroon,
samantalang nagdaraan ang procesion, ang mukhang lalaki't nacabarong
francia na Medusa o Musa n~g Guardia Civil? Napagkilala caya ni dona
Consolaciong lubhang nacasususot ang canyang noong nababalatayan n~g
m~ga malalaking ugat, na wari'y siyang pinagdaraanan, hindi n~g dugo,
cung di n~g suca at apdo; ang malaking tabaco, carapatdapat na pamuti
n~g caniyang moradong m~ga labi, at ang canyang mainguiting titig, na sa
canyang pagsang-ayon sa isang magandang udyoc ay hindi niya inibig na
gambalain sa canyang calaguimlaguim na pagsun~gaw, ang m~ga catuwaan n~g
caramihang tao.

¡Ay! sa ganang canya'y nagnawnaw lamang, n~g panahon na naghahari ang
caligayahan, ang m~ga magagandang udiyoc n~g budhi.

Mapan~glaw ang bahay, sa pagca't nagcacatuwa ang bayan, na gaya na n~ga
n~g sinasabi ni Sinang; walang m~ga farol at m~ga bandera. Cung di
lamang sa centinela (bantay na sundalo) na nagpapasial sa pintuan,
mawiwicang walang tao sa bahay.

Isang malamlam na ilaw ang siyang lumiliwanag sa walang cahusayang
salas, at siyang nagpapan~ganinag sa m~ga maruruming capis na kinapitan
n~g m~ga bahay-gagamba at dinikitan n~g alaboc. Ang ginoong babae, ayon
sa canyang pinagcaratihang huwag gumawa at cakilakilabot; walang pamuti
ang canyang buhoc liban na lamang sa isang panyong nacatali sa canyang
ulo, na doo'y pinababayaang macatacas ang m~ga maninipis at maiicling
tungcos n~g m~ga gusamot na buhoc ang barong franelang asul, na siyang
na sa ibabaw n~g isa pang barong marahil n~g una'y puti, at isang sayang
cupas, na siyang bumabalot at nagpapahalata n~g m~ga payat at lapad na
m~ga hita, na nagcacapatong at ipinag-gagalawan n~g mainam. Lumalabas sa
canyang bibig ang bugal-bugal na aso, na ibinubuga n~g boong pagcayamot
sa alang-alang, na canyang tinitingnan-pagca ibinubucas ang m~ga mata.
Cung napanood sana siya ni don Francisco Canamaque, marahil ipinalagay
na siya'y isang hariharian sa bayan, o cung dilicaya'y mangcuculam, at
pinamutihan pagca tapos ang caniyang pagcatuclas na iyon n~g m~ga
pagwawariwari sa wicang tinda, na siya ang may likha upang canyang
maguing sariling gamit.

Hindi nagsimba n~g umagang iyon ang guinoong babae, hindi dahil sa
siya'y aayaw, cun di baligtad, ibig sana niyang siya'y pakita sa
caramihan at makinig n~g sermon, n~guni't hindi siya pinahintulutan n~g
canyang asawa, at ang pagbabawal ay may calakip, na gaya n~g
kinauugalian, na dalawa o tatlong lait, m~ga tun~gayaw at m~ga sicad.
Napagkikilala n~g alferez na totoong catawatawang manamit ang canyang
babae, na naaamoy sa canya yaong tinatawag n~g madlang "calunya n~g m~ga
sundalo," at hindi n~ga magaling na siya'y ilantad sa m~ga mata n~g m~ga
matataas na tao sa pan~gulong bayan n~g lalawigan, at cahi't sa m~ga
taga ibang bayang doo'y nan~gagsidalo.

Datapuwa't hindi gayon ang pinag-iisip n~g babae. Talos niyang siya'y
maganda, na siya'y may pagca anyong reina at malaki ang cahigtan niya
cay Maria Clara sa cagalin~gang manamit at gayon din sa karikitan n~g
caniyang m~ga damit: si Maria Clara'y nagtatapis, siya'y hindi't naca
"saya suelta." Kinailan~gang sa caniya'y sabihin n~g alferez: "o
itatahimic mo ang iyong bibig o ipadadala cata sa bayan mo sa
casisicad!"

Hindi ibig ni dona Consolaciong umuwi sa canyang bayan sa casisicad,
n~guni't umisip siya n~g gagawing panghihiganti.

Cailan ma'y hindi naguing carapatdapat macaakit sa canino man n~g
pagpapalagay n~g loob ang marilim na pagmumukha n~g guinoong babaeng
ito, cahi't cung siya'y nagpipinta, n~g canyang mukha, n~guni siya'y
totoong nacapagbigay balisa n~g umagang iyon, lalong lalo na n~g siya'y
mapanood na magpabalicbalic n~g paglacad sa magcabicabilang dulo n~g
bahay, na walang imic at wari mandi'y nagbabalacbalac n~g isang bagay na
cagulatgulat o macapapahamac: taglay n~g canyang panin~gin iyang sinag
na ibinubuga n~g isang ahas pagca inaacmaang lusayin cung siya'y
nahuhuli; ang panin~ging yao'y malamig, nagninining, tumataos at may
cadulin~gasan, carumaldumal, malupit.

Ang lalong maliit na pagcacahidwa, ang lalong babahagyang hindi
sinasadyang alatiit, humuhugot sa canya n~g isang salaula at
napacaimbing lait na sumasampal sa caluluwa; datapuwa't sino ma'y walang
sumasagot: maguiguing isa pang malaking casalanan ang mahinahong
pakikiusap.

Nagdaan sa gayong calagayan ang maghapon. Palibhasa'y walang ano mang
nacahahadlang sa canya sapagca't piniguing ang canyang asawa, ang
budhi niya'y pinupuno n~g guiyaguis: masasabing untiunting pinupuspos
ang canyang m~ga silacbo n~g tilamsic at init n~g lintic at
nan~gagbabalang magsambulat n~g isang imbing unos. Nan~gagsisiyucod na
lahat sa canyang paliguid, tulad sa m~ga uhay sa unang hihip n~g bagyo:
walang nasusunduang hadlang, hindi nacatitisod n~g ano mang dulo o
catayugang sucat mapagbuntuhan n~g canyang cayamutan; nanghihinuyo at
nan~gan~gayupapang lahat ang m~ga sundalo at m~ga alila sa
paliguidliguid niya.

Ipinasara niya ang m~ga bintana upang huwag niyang marin~gig ang m~ga
pagcacatuwa sa labas; ipinagbilin sa centinela na huwag papasukin ang
sino man. Nagbigkis n~g isang panyo sa ulo at n~g wari'y ito'y mailagang
huwag sumambulat, at pinasindihan ang m~ga ilaw baga man may sicat pa
ang araw.

Ayon sa ating nakita na, piniit si Sisa, dahil sa panggugulo sa
catiwasayan n~g bayan at inihatid sa cuartel. Niyo'y wala roon ang
alferez, caya napilitan ang cahabaghabag na babaeng maglamay na magdamag
na nacaupo sa isang bangco, na walang diwa ang titig. Nakita siya
kinabucasan n~g alferez, at sa pagcaibig na siya'y maipan~gilag sa ano
mang casacunaan sa m~ga araw na iyon n~g caguluhan, at sa caayawan
namang huwag magcaroon n~g ano mang hindi calugodlugod panoorin,
ipinagbilin n~g alferez sa m~ga sundalong alagaan si Sisa, caawaang
pagpakitaan n~g maguiliw na calooban at pacanin. Gayon ang naguing
calagayan sa loob n~g dalawang araw n~g babaeng sira ang pag-iisip.

N~g gabing ito, ayawan cung dahil sa calapitan doon n~g bahay ni
capitang Tiago'y dumating hanggang sa canya ang mapanglaw na canta ni
Maria Clara, o cung dili caya'y pinucaw n~g ibang m~ga tinig ang
pagcaalaala niya n~g canyang m~ga dating canta, sa papaano man ang
dahil, pinasimulaan niyang cantahin ang m~ga "cundiman" nang canyang
cabataan. Pinakikinggan siya nang m~ga sundalo at hindi nan~gagsisiimic:
¡ay! sa canila'y nagpapagunita ang m~ga tinig na iyon n~g m~ga panahong
una, yaong m~ga gunita n~g panahong hindi pa narurun~gisan ang calinisan
n~g canilang budhi.

Narinig din siya ni dona Consolacion sa oras na iyon n~g canyang
cainipan, at n~g canyang maalaman cung sino ang cumacanta'y nag-utos:

 ¡Papanhikin ninyo siya agad-agad! ang canyang sinabi pagcaraan n~g
ilang sandaling canyang pag-iisip-isip. Isang bagay na nacacahuwad n~g
n~giti ang siyang nasnaw sa canyang tuyong m~ga labi.

Ipinanhic doon si Sisa, na humarap na di nagulomihanan, na hindi
nagpahalata n~g pagtataca o tacot: tila mandin wala siyang nakikitang
sino mang guinoong babae. Ito'y nacasugat sa loob n~g mapagmataas na
Musa, na ang boong acala'y nacaaakit sa paggalang at pagcagulat ang
canyang calagayan.

Umubo ang alfereza, humudyat sa m~ga sundalong man~gagsiya-o, kinuha ang
latigo n~g canyang asawa sa pagca sabit, at nagsalita n~g maban~gis na
tinig sa babaeng sira ang isip:

 "¡Vamos, magcantar icaw!"

Isa sa m~ga magagandang caugalian n~g guinoong babaeng ito ang
magpacasumicap na huwag niyang maalaman ang wicang tagalog, o cung dili
ma'y nagpapacunwaring hindi niya nalalaman ang tagalog na ano pa't
sinasadyang magpautal-utal at magpamalimali n~g pananalita: sa gayo'y
magagawa niya ang pag-aanyo n~g tunay na "orofea", na gaya n~g caniyang
caraniwang sabihin. ¡At magaling n~ga naman ang canyang guinagawa! sa
pagca't cung pinahihirapan niya ang wicang tagalog, ang wicang castila'y
hindi lumiligtas sa gayong catampalasanan, sa nauucol sa gramatica at
gayon din sa pan~gun~gusap. At gayon man'y ¡guinawa n~g canyang asawa,
n~g m~ga silla at n~g m~ga zapatos ang boong caya upang siya'y maturuan!
Isa sa m~ga salitang lalong pinagcahirapang totoo niya, na ano pa't daig
ang pagcacahirap ni Champollion sa m~ga geroglifico, ay ang sabing
"Filipinas."

Ayon sa sabihanan, kinabucasan n~g araw n~g sa canila'y pagcacasal, sa
pakikipag-usap sa canyang asawa, na n~g panahong iyo'y cabo pa lamang,
sinabi ni dona Consolaciong "Pilipinas"; inacala n~g cabong catungculan
niyang ipakilala ang pagcacamali at turuan, caya n~ga't canyang
tinuctucan at pinagsabihan: "Sabihin mong Felipinas, babae, huwag ca
sanang hayop. ¿Hindi mo ba nalalamang ganyan ang pan~galan n~g iyong
p.bayan dahil sa nanggaling sa Felipe?" Ang babaeng pinapanaguinip ang
matimyas na lugod n~g pagcabagong casal, inibig sumunod at sinabing;
"Felepinas". Inacala n~g cabong nacalalapitlapit na, caya dinagdagan ang
m~ga pagtuctoc, at sinigawan "Datapuwa, babae, hindi mo ba masabi:
Felipe? Huwag mong calimutan, talastasin mong ang haring Felipe ...
quinto.... Sabihin mong Felipe, at saca mo iragdag ang "nas" na ang
cahulugan sa wicang latin ay m~ga pulo n~g m~ga indio, at masusunduan mo
ang pan~galan n~g iyong rep-bayan!"

Hinihipohipo ni Consolacion, na n~g panahong iyo'y lavandera, ang bucol
o ang m~ga bucol n~g canyang ulo, at inulit, bagaman nagpapasimula na
ang pagcaubos n~g canyang pagtitiis:

 "Fe ...lipe, Felipe ...nas, Felipenas, ¿gayon n~ga ba?"

Nangguilalas n~g di ano lamang ang cabo. ¿Bakit baga't "Felipenas" ang
kinalabasan at hindi "Felipinas"? Alin sa dalawa: o sasabihing
"Felipenas" o dapat sabihing "Felipi"?

Minagaling n~g cabong huwag n~g umimic n~g araw na iyon, iniwan ang
canyang asawa at main~gat na nuhang tanong sa m~ga limbag. Dito'y
napuspos n~g hindi cawasa ang canyang pagtataca; kinusot ang canyang
m~ga mata: Tingnan nating ... marahan! "Filipinas" ang siyang saysay
n~g lahat n~g m~ga limbag, cung wicaing isa-isa ang m~ga letra; ang
canyang asawa at siya ay cacapuwa wala sa catuwiran.

 ¿Bakit? ang ibinubulong, macapagsisinun~galing baga ang Historia?
¿Hindi baga sinasabi sa librong ito, na ang pan~galang ito'y siyang
dito'y ikinapit, alang-alang sa infante na si don Felipe? ¿Bakit caya
nagcapaapaano ang pan~galang ito? Baca caya naman isang indio ang Alonso
Saavedrang iyon?...

Isinangguni ang canyang m~ga pag-aalinlan~gan cay sargento Gomez, na n~g
panahon n~g canyang cabataa'y naghan~gad na magpari. Hindi man lamang
pinapaguingdapat n~g sargentong tingnan ang cabo, nagpalabas sa bibig
n~g isang cumpol na aso at sinagot siya n~g lalong malaking
pagmamayabang:

 N~g m~ga panahong una'y hindi sinasabing Felipe cung hindi Filipi:
tayong m~ga tao n~gayon, palibhasa'y naguiguing "franchute" (nakikigagad
n~g ugali sa m~ga frances), hindi natin matiis na magcasunod ang
dalawang "i". Caya n~ga ang taong may pinag-aralan, lalong lalo na sa
Madrid, ¿hindi ca ba napaparoon sa Madrid? ang taong may pinag-aralan
ang wica co, nagpapasimula na n~g pananalita n~g ganito: "menistro",
"enritacion", "embitacion", "endino", at iba pa, sa pagca't ito ang
tinatawag na pakikisang-ayon, sa casalucuyang lacad n~g caugalian.

Hindi napaparoon sa Madrid cailan man ang cabo, ito ang cadahilana't
hindi niya nalalaman ang cung bakin gayon ang pananalita. ¡Pagcalalaking
bagay ang natututuhan sa Madrid!

 ¿Sa macatuwid n~gayon ang dapat na pananalita'y?...

 Ayon sa pananalita n~g una, ¿alam mo na? Ang lupaing ito'y hindi pa
pantas, ¡iayon mo sa caugalian n~g una: Filipinas! ang tugon ni Gomez
n~g boong pagpapawalang halaga.

Sacali't masama ang pagcatanto n~g cabo sa m~ga sarisaring wica, ang
capalit nama'y magaling siyang asawa: ang bagong canyang napag-aralan ay
dapat maalaman naman n~g canyang asawa, caya't ipinagpatuloy niya ang
pagtuturo.

 Consola, ¿ano ang tawag mo sa iyong p bayan?

 ¿Ano ang aking itatawag sa canya? alinsunod sa itinuro mo sa akin
¡Felifenas!

 ¡Haguisin cata n~g silla, p-!, cahapo'y magalinggaling na ang
pagsasalita mo n~g pan~galang iyan, sa pagca't naaayon sa bagong
caugalian; datapuwa't n~gayo'y dapat mong sabihin n~g alinsunod sa
matandang ugali Feli, hindi pala, ¡Filipinas!

 ¡Tingnan mo, hindi pa aco luma! ¿ano ba ang pagca isip mo?

 ¡Hindi cailan~gan! ¡sabihin mong Filipinas!

 ¡Ayaw aco! Aco'y hindi isang lumang casangcapan ... ¡bahagya pa lamang
nacagaganap aco n~g tatlompong taon! ang isinagot na naglilis n~g
mangas na parang naghahanda sa pakikiaway.

 Sabihin mo, napacap , o ¡babalabaguin cata n~g silla!

 Namasdan ni Consolasion ang galaw, nagdilidili at nagsabi n~g pautal,
na humihin~ga n~g malacas:

 Feli ...Fele ...File ...

¡Pum! ¡erraes! ang silla ang siyang tumapos sa pananalita.

At ang kinawacasan n~g pagtuturo'y suntucan, calmusan, m~ga sampalan.
Binuhucan siya n~g cabo, tinangnan naman n~g babae ang balbas n~g lalaki
at ang isang bahagui n~g catawan hindi macapan~gagat sa pagca't
umuugang lahat ang caniyang m~ga n~gipin, bumigay n~g sigaw ang cabo,
binitiwan siya n~g babae, humin~ging tawad sa lalaki, umagos ang dugo,
nagcaroon n~g isang matang mahiguit ang capulahan cay sa isa, isang
barong gulagulanit, lumabas ang maraming m~ga casangcapan sa canilang
pinagtataguan, datapua't ang Filipinas ay hindi lumabas.

M~ga cawan~gis n~g ganitong bagay ang m~ga nangyari cailan man at
canilang mapapag-usapan ang nauucol sa pagsasalita. Binabalac n~g cabo
n~g sakit n~g loob, sa caniyang pagcamasid sa pagsulong n~g pagcatututo
n~g pagsasalita n~g caniyang asawa, na sa loob n~g sampong tao'y hindi
na ito macapagsasabi n~g ano man. Gayon n~ga naman ang nangyari. N~g
sila'y icasal, nacacawatas pa ang canyang asawa n~g wicang tagalog, at
nacapagsasalita pa n~g wicang castila upang siya'y mawatasan; n~gayon,
dito sa panahon n~g pangyayari n~g aming m~ga sinasaysay, hindi na siya
nacapagsasalita n~g ano mang wica: totoong nawili na siya sa pagsasalita
n~g pacumpas-cumpas, patan~go-tan~go at pailing-iling na lamang, na ano
pa't canyang hinihirang pa naman yaong m~ga sabing maririin at
maiin~gay, caya n~ga't linaluan pa niya n~g hindi ano lamang ang
nagmunacala n~g "Volapuk".

Nagcapalad n~ga si Sisa na hindi siya mawatasan. Umunat n~g caunti ang
cunot n~g m~ga kilay n~g alfereza, isang n~giti n~g catuwaan ang siyang
nagbigay saya sa caniyang mukha: hindi na n~ga mapag-aalinlan~ganang
hindi siya marunong n~g wicang tagalog, "orofea" na siya.

 ¡Asistente, sabihin mo sa babaeng ito sa wicang tagalog, na siya'y
cumanta! ¡hindi niya aco mawatasan, hindi siya marunong n~g castila!

Nawatasan ni Sisa ang asistente at kinanta niya ang cancion n~g Gabi.

Pinakinggan ang paunang canta na may halong tawang palibac, n~guni't
untiunting nawala sa canyang m~ga labi ang tawa, pinakinggang magaling,
at n~g malao'y lumungcot at nag anyong nag-iisip n~g caunti. Ang tinig,
ang cahulugan n~g m~ga tula at pati n~g canta'y tumatalab sa canya.
Nawawatasan niyang magaling: marahil nauuhaw sa ulan ang pusong iyong
mabato at tuyo, ayon sa "cundiman", tila baga mandin ay nanaog naman sa
ibabaw n~g canyang puso:


"Ang calungcuta't guinaw at ang calamigang
sa lan~git ay buhat, putos n~g balabal
n~g gabing marilim at labis  n~g panglaw"....

"Ang lanta at cupas na abang bulaclac
sa boong maghapo'y nagladlad n~g dilag
sa nais na camtam pagpuring maalab
sa udyoc n~g dib-dib na mapagmataas."

"Pagdating n~g hapon pawang cahapisan
ang inaning bun~ga sa han~gad na dan~gal,
at ang pagsisisi ang taglay na lamang
sa m~ga nagawang lihis  sa catuwiran."

"Pinagpipilitang itaas sa lan~git
ang pinacadahong lanta na't gulanit,
at caunting dilim ang hin~gi n~g hibic
upang maitago ang puring naamis."

"At mamatay siyang hindi namamasdan
n~g nacapanood na sicat n~g araw,
n~g ningning n~g caniyang naamis na dan~gal
at n~g hindi wastong mataas na asal."

"Mataos ding hin~gi n~g canyang dalan~gin
cay Bathalang Poong lubhang mahabaguin,
ang canyang libin~ga'y mangyaring diliguin
n~g hamog na luhang sa lan~git ay galing."

"Ang ibong panggabi'y sadyang iniiwan
ang lubhang maluncot na canyang tahanan
sa matandang cahoy na lihim na guang
at liniligalig tahimic na parang..."


 ¡Huwag, huwag ca n~g cumanta! ang sigaw n~g alfereza, sa ganap na
wicang tagalog, at tumindig na malaki ang balisa; ¡huwag ca n~g cumanta!
¡nacalalaguim sa akin ang m~ga tulang iyan!

Tumiguil ang ul-ol na babae n~g pagcacanta: nagbitiw ang asistente n~g
isang: ¡Aba! ¡sabe pala tagalog! (marunong pala n~g tagalog) at
nacatun~gan~gang tinitingnan ang guinoong babae na puspos n~g pagtataca.

Napagkilala nito na ipinagcanulo niya ang sariling catawan; nahiya at
palibhasa'y hindi sa babae ang catutubo niyang damdamin, ang cahihiya'y
nauwi sa masilacbong galit at pagtatanim. Itinuro ang pintuan sa hindi
marunong mag-in~gat na asistente, at sa isang sicad ay sinarhan ang
pinto, pagcalabas niya. Lumibot na macailan sa silid, na pinipilipit n~g
nan~gin~gilis niyang m~ga camay ang latigo, tumiguil na bigla sa tapat
n~g ul-ol na babae, at saca sinabi sa canya sa wicang castila; ¡Sayaw!

Hindi cumilos si Sisa.

 ¡Sayaw, sayaw! ang inulit-ulit n~g tinig na nacalalaguim.

 Tiningnan siya n~g ulol na babae n~g titig na walang diwa, walang
cahulugan; itinaas n~g alfereza ang caniyang isang bisig, at ang isa
namang bisig pagcatapos, at saca ipinagpag ang dalawang bisig: wala ring
naguing cabuluhan. Hindi nacacawatas si Sisa.

Siya'y naglulucso, naggagalaw, ibig niyang sa gayong gawa'y gagarin siya
ni Sisa. Naririnig sa dacong malayo ang musica n~g procesiong tumutugtog
n~g isang marchang malungcot at dakila, datapuwa't naglulucso ang
guinoong babae n~g catacot tacot na ang sinusunod ay ibang compas, ibang
musica ang tumutunog sa loob n~g canyang budhi. Tinititigan siya ni
Sisang hindi gumagalaw; isang wangki sa pagtataca ang naguhit sa canyang
m~ga mata, at isang bahagyang n~giti ang siyang nagpapagalaw sa canyang
m~ga putlaing m~ga labi: kinalulugdan niya ang sayaw n~g guinoong babae.

Huminto ito at tila mandin nahihiya, iniyaang ang latigo, yaong calaguim
laguim na latigong kilala n~g m~ga magnanacaw at n~g m~ga sundalo, na
gawa sa Ulan~go at pinag-inam n~g alferez sa pamamag-itan n~g m~ga cawad
na doo'y ipinulupot, at nagsalita:

 ¡Icaw naman ang nauucol sumayaw n~gayon!... ¡sayaw!

At pinasimulang paluin n~g marahan ang walang ano mang takip na m~ga paa
n~g ul-ol na babae, hanggang sa magcan~giwin~giwi ang pagmumukha nito sa
sakit, na ano pa't pinilit niyang magsanggalang n~g m~ga camay.

 ¡Aja! ¡nagpapasimula ca na! ang isinigaw na taglay ang catuwaang
malupit, at mula sa "lento" (madalang) ay iniuwi sa isang "allegro
vivace" (masaya at madalas).

Sumigaw ang cahabaghabag na babae n~g isang daing sa sakit, at
dalidaling itinaas ang paa.

 ¡Sasayaw ca ba, p-india? ang sinasabi n~g guinoong babae, at
tumutunog at humahaguinit ang latigo.

Nagpacalugmoc si Sisa sa sahig, tinangnan n~g dalawang camay ang m~ga
binti, at tinitigan ang canyang verdugo n~g m~ga matang nacatiric.
Dalawang malacas na hagupit n~g latigo sa licod ang pilit sa canyang
tumindig, at hindi na isang daing, cung di dalawang atun~gal ang siyang
isinigaw n~g culang palad na sira ang isip. Nawalat ang canyang manipis
na baro, pumutoc ang balat at bumalong ang dugo.

Nacapagpapagalac n~g mainam sa tigre ang pagcakita n~g dugo:
nagpasilacbo n~g loob ni dona Consolacion ang dugo n~g canyang
pinahihirapan.

 ¡Sayaw, sayaw, condenada, maldita! ¡Mapacasama nawa ang inang
nan~ganac sa iyo! ang isinigaw; ¡sayaw o papatayin cata sa capapalo
n~g latigo.

At ang canyang guinawa'y hinawacan niya n~g isang camay ang babaeng
ulol, samantalang pinapalo naman niya, ito at n~g canyang isang camay,
at nagpasimula siya n~g paglukso at pagsayaw.

Sa cawacasa'y napagkilala n~g ulol na babae ang sa canya'y ibig, caya
n~ga't ipinagpatuloy niya ang paggalaw na walang wasto n~g canyang m~ga
bisig. Isang n~giti n~g ligaya ang siyang nagpacubot sa m~ga labi n~g
maestra, n~giti n~g isang Mefistofeles na babae na nangyaring
nacapag-anyo n~g isang alagad; ang n~giting iyo'y may taglay na
pagtatanim, pagpapawalang halaga, paglibak at kalupitan, datapuwa't
walang magsasabing yao'y may cahalong halakhac.

At sa pagcatigagal n~g pagtatamong lugod sa caniyang gawa'y hindi niya
narin~gig ang pagdating n~g canyang esposo, hangang sa biglang nabucsan
n~g malaking in~gay ang pinto sa isang tadyac.

Sumipot doon ang alferez na namumutla't marilim ang mukha; napanood ang
doo'y nangyayari at ibinulusoc sa canyang asawa ang isang catacottacot
na titig. Ito'y hindi cumilos sa kinalalagyan at nanatiling nacan~giti
n~g boong pagcawalang kinahihiyaan.

Inilagay n~g alferez n~g lubos na pagpapacamairuguin ang canyang camay
sa balicat n~g magsasayaw na caiba sa lahat, at ipinag-utos na tumiguil
n~g pagsayaw. Humin~ga ang ulol na babae at dahandahang naupo sa lapag
na narurumhan n~g canya ring dugo.

Nagpatuloy ang catahimican: humihin~gasing n~g malacas ang alferez;
kinuha ang latigo n~g babaeng sa canya'y humihiwatig at tumitin~gin n~g
m~ga matang wari'y tumatanong, at saca sa canya'y nagsabi n~g tinig na
payapa at madalangdalang:

 ¿Ano ang nangyayari sa iyo? ¡Hindi ca man lamang nagbigay sa akin n~g
magandang gabi!

Hindi sumagot ang alferez, at ang guinawa'y tinawag ang "asistente."

 Dalhin mo ang babaeng ito, anya; ¡pabigyan mo siya cay Marta n~g
ibang baro at sabihin mo tuloy na gamutin! Pacanin mo siyang magaling at
bigyan mo n~g isang magaling na higaan ... ¡icaw ang bahala, pagca
siya'y inyong pinaglupitan! Bucas ay ihahatid siya sa bahay ni guinoong
Ibarra.

Pagcatapos ay sinarhang mabuti ang pintuan, inilagay ang talasoc at saca
lumapit sa canyang asawa.

 ¡Naghahanap icaw na basaguin co ang mukha mo! ang sa canya'y sinabing
nacasuntoc ang m~ga camay.

 ¿Ano ang nangyayari sa iyo? ang tanong n~g babae na tumindig at
umurong.

 ¿Ano ang nangyayari sa akin? ang sigaw n~g tinig na cahawig n~g
culog, casabay n~g isang tun~gayaw, at pagcatapos na maituro sa babae
ang isang papel na puspos n~g sulat na tila cahig n~g manoc, ay
nagpatuloy n~g pananalita:

 ¿Hindi mo ba ipinadala ang sulat na ito sa Alcalde, at iyong sinabing
pinagbabayaran aco upang aking ipahintulot ang sugal, babaeng p ?
¡Aywan co cung bakit hindi pa kita linulusay!

 ¡Tingnan natin! ¡tingnan natin cung macapan~gan~gahas ca! ang sinabi
sa canya n~g babaeng nagtatawa't siya'y linilibac; ¡ang lulusay sa
aki'y isang malaking totoo ang cahigtan n~g pagcalalaki sa iyo!

Narinig n~g alferez: ang gayong alimura, n~guni't namasdan niya ang
latigo. Dumampot n~g isang pinggan sa m~ga na sa ibabaw n~g isang mesa,
at ipinukol sa ulo n~g asawa: ang babaeng dating bihasa na sa ganitong
pakikiaway, agad-agad yumucod, at ang pingga'y sa pader tumama at doon
nabasag; gayon din ang kinahangganan n~g isang mangcoc at n~g isang
cuchillo.

 ¡Duwag! ang sigaw n~g babae, ¡hindi ca macapan~gahas lumapit!

At linurhan ang alferez upang ito'y lalong magn~gitn~git. Pinagdimlan
ang lalaki at umaatun~gal na hinandulong ang babae; n~guni't hinaplit
nito n~g caguilaguilalas na caliksihan ang mukha n~g lalaki at saca
sumagasang tumacbong tuloytuloy sa canyang silid, at biglang sinarhan
n~g malacas ang pinto. Hinabol siya n~g alferez, na humahagoc sa galit
at sa sakit n~g palong tinanggap, n~guni't walang nasunduan cung di
mapahampas sa pinto, bagay na sa canya'y nagpabulalas n~g m~ga
tun~gayaw.

 ¡Sumpain nawa ang iyong angcan, babaeng baboy! ¡Bucsan mo, p p ,
bucsan mo, sa pagca't cung hindi'y babasaguin co ang iyong bun~go! ang
iniaatun~gal, at kinacalabog ang pinto n~g canyang m~ga suntoc at sicad.

Hindi sumasagot si dona Consolacion. Nariri~ngig sa dacong loob ang
calampagan n~g m~ga silla at m~ga baul, na anaki mandin nagtatayo n~g
isang cuta sa pamamag-itan n~g m~ga casangcapang-bahay. Yumayanig ang
bahay sa m~ga sicad at m~ga tun~gayaw n~g lalaki.

 ¡Huwag cang pumasoc! ¡huwag cang pumasoc! ang sabi n~g maasim na
tinig n~g babae; ¡papuputucan co icaw pagca sumun~gaw ca!

Tila mandin untiunting pumapayapa ang lalaki, at nagcasiya na lamang
siya sa magpalacadlacad n~g paroo't parito sa magcabicabilang dulo n~g
salas, na ang isang halimaw na na sa sa jaula ang catulad.

 ¡Pasalansan~gan ca't magpalamig icaw n~g ulo! ang patuloy na paglibac
n~g babae, na tila mandin nacatapos na n~g pagtatayo n~g caniyang
pangsangalang na cuta.

 ¡Isinusumpa co sa iyo, na pagca kita'y nahaguip, cahi't ang Dios ay
hindi ca makikita, salaulang babaeng p !

 ¡Oo! masasabi mo na ang ibiguin!... ¡aayaw cang aco'y magsimba! ¡aayaw
mo acong bayaang gumanap sa Dios! ang sabi n~g boong capalibhasaang
siya lamang ang marunong gumawa.

Dinampot n~g alferez ang canyang capacete, naghusay n~g caunti, at saca
umalis na ang hakbang ay malalaki, datapwa't pagcaraan n~g ilang
sandali'y dahandahang bumalic: siya'y nag-alis n~g canyang m~ga bota.
Palibhasa'y bihasang macapanood ang m~ga alila roon n~g m~ga ganitong
pangyayari, caraniwang sila'y inaabot n~g yamot, n~guni't canilang
pinagtakhan ang pag-aalis n~g m~ga bota, bagay na hindi dating
guinagawa, caya't nan~gagkindatan ang isa't isa.

Naupo ang alferez sa isang silla, sa tabi n~g dakilang pinto, at
nacapagtiis na maghintay roon n~g mahiguit na calahating oras.

 ¿Tunay bagang umalis ca na o naririyan ca pa, lalaking cambing? ang
tanong na manacanaca n~g tinig, na pinagbabagobago ang lait, n~guni't
nalalao'y ilinalacas.

Sa cawacasa'y untiunting inalis niya ang m~ga casangcapang ibinunton sa
tabi n~g pinto: naririnig n~g lalaki ang calampag, caya't siya'y
n~gumin~giti.

 ¡Asistente! ¿umalis na ba ang pan~ginoon mo? ang sigaw ni dona
Consolacion.

Sumagot ang asistente sa isang hudyat n~g alferez:

 Oo po, guinoo, umalis na.

Narin~gig ang masayang tawa n~g babae, at saca hinugot ang talasoc n~g
pinto ...

Isang sigaw, ang calabog n~g catawang natutumba, m~ga sumpa, atun~galan,
m~ga tun~gayaw, m~ga hampas, m~ga tinig na paos ... ¿Sino ang
macapagsasaysay n~g nangyari sa cariliman n~g silid na tulugan?

Ang asistente ay napasapanig n~g bahay na pinaglulutuan, at nagbigay sa
tagapagluto n~g isang hudyat na macahulugan.

 ¡At icaw ang magbabayad! ang sinabi sa asistente n~g tagapagluto.

 ¿Aco? ¡Cung sacali'y ang bayan ang siyang magbabayad! Itinanong niya
sa akin kung umalis na: tunay; n~guni't bumalik.




=XL.=

=ANG CATUWIRA'T ANG LACAS.=


Niyao'y may icasampong oras na n~g gabi. Nanghihinamad na napaiimbulog
at nagnining sa madilim na lan~git ang ilang globong papel, na
ipinaitaas sa pamamag-itan n~g aso at n~g han~ging pinainit. Ang ilang
m~ga globong pinamutihan n~g m~ga bomba't coetes ay nan~gasunog at
isinasapan~ganib ang lahat n~g bahay; dahil dito'y may nakikita pang
m~ga tao sa m~ga palupo, na may m~ga dalang isang mahabang cawayang sa
dulo'y may nacacabit na basahan at saca isang baldeng tubig.
Naaaninagnagan ang maiitim nilang anyo sa malamlam na liwanag n~g
impapawid, at ang cahalimbawa nila'y m~ga fantasmang mula sa alang-alang
na nanaog upang manood n~g m~ga casayahan n~g m~ga tao. Sinusuhan din
naman ang maraming m~ga "rueda", m~ga "castillo", m~ga toro o m~ga
calabaw na apoy, at isang malaking volcang sa ganda at cadakilaa'y
linaluan ang calahatlahatang nakita hanggang sa panahong iyon n~g m~ga
taga San Diego.

N~gayo'y tumutun~go ang caramihang m~ga tao sa dacong plaza n~g bayan,
upang panoorin ang huling palalabasin sa teatro. Dito't doo'y may
nakikitang m~ga ilaw n~g Bengala (luces de Bengala), na siyang
lumiliwanag n~g catacataca sa masasayang m~ga pulutong; gumagamit ang
m~ga bata n~g m~ga sigsig sa paghahanap n~g m~ga bombang hindi pumutoc,
at iba pang m~ga labi na mangyayari pang gamitin, datapuwa't tumugtog
ang musica n~g isang palatandaan, at n~g magcagayo'y linisan n~g lahat
ang capatagang iyon.

Mainam na totoo ang pagcacapaliwanag sa tablado, libolibong m~ga ilaw
ang nacaliliguid sa m~ga haligui, nacabitin sa bubun~gan, at nasasabog
sa sahig na masinsin ang pagcacapulupulutong. Isang alguacil ang siyang
nag-aalaga n~g m~ga ilaw na iyon, at pagca napaparoon at n~g mapagbuti
ang m~ga ilaw na cucutapcutap, siya'y pinagsusutsutanan at sinisigawan
n~g madla; ¡Nariyan na, nariyan na siya!

Sa harap n~g escenario (palabasan) ay pinagtotonotono n~g orquesta ang
canilang m~ga instrumento, ipinaririn~gig ang m~ga pan~gunahin n~g m~ga
tugtuguin; sa licuran n~g orquesta'y naroroon ang lugar na sinasabi n~g
corresponsal sa canyang sulat. Ang caguinoohan sa bayan, ang m~ga
castila at ang m~ga mayayamang dayo'y nan~gagsisiupo na sa nahahanay na
m~ga silla. Ang bayan, ang m~ga taong walang catungculan at walang m~ga
dan~gal na caloob n~g pamahalaa'y siyang nacalalaganap sa nan~gatitirang
lugar sa plaza; may pas-ang bangco ang m~ga iba, na ang caraniwa'y hindi
n~g upuan cung di n~g bigyang cagamutan ang pagca pandac:
pinanggagalin~gan ang ganitong gawa n~g maiin~gay na m~ga pagtutol n~g
m~ga walang bangco; pagcacagayo'y nan~gagsisipanaog agad-agad ang m~ga
nacatayo sa bangco; n~guni't hindi nalalao't sila'y muling pumapanhic,
na parang walang ano mang nangyari.

M~ga pagpaparoo't parito, m~ga sigawan, m~ga in~gayan sa pagtataca, m~ga
halakhacan, isang huli na sa panahong "buscapie", isang "reventador" ang
siyang nan~gagdaragdag n~g cain~gayan. Sa daco rito'y may nababaling paa
n~g isang bangco at nan~gahuhulog sa lupa, sa guitna n~g tawanan n~g
caramihan, ang m~ga taong nanggaling sa malayo at n~g macapanood ay
n~gayo'y siyang naguiguing panoorin; sa daco roo'y nan~gag-aaway sa
pagpapan~gagaw sa lugar; sa dacong malayo pa roo'y may naririn~gig na
isang calampagan n~g nababasag na m~ga copa at m~ga botella: yao'y si
Andeng na may dalang m~ga alac at m~ga pangpatid uhaw; main~gat na
tan~gan n~g dalawang camay ang malapad na bandeja, n~guni't canyang
nacasalubong ang sa canya'y nan~gin~gibig, na nag-acalang magsamantala
n~g gayong calagayan ...

Nan~gun~gulo sa pamamanihala at cahusayan n~g panoorin ang teniente
mayor na si don Filipo; sa pagca't malulugdin sa "monte" ang
gobernadorcillo. Ganito ang sabi ni don Filipo cay matandang Tasio:

 ¿Ano caya ang mabuti cong gawin? ang sabi niya; hindi tinanggap n~g
Alcalde ang pagbibitiw co n~g catungculan; "¿inaacala po ba ninyong
sala't cayo sa lacas sa pagganap n~g inyong m~ga catungculan?" ang
itinanong sa akin.

 At ¿ano ang inyong isinagot?

 ¡Guinoong Alcalde! ang aking isinagot; ang m~ga lacas n~g isang
teniente mayor, cahi't magpacawalawalang capacanan, pawang catulad n~g
m~ga lacas n~g lahat n~g m~ga pinuno: nanggagaling ang m~ga lacas na
iyan sa m~ga matataas na pinuno. Tinatanggap n~g cahi't hari man ang
canyang m~ga lacas sa bayan at tinatanggap naman n~g bayan sa Dios ang
canyang lacas. ¡Itong bagay na ito pa naman ang wala sa akin, guinoong
Alcalde! Datapuwa't hindi aco pinakingan n~g Alcalde, at sinabi sa
aking pag-uusapan na raw namin ang m~ga bagay na ito pagca tapos n~g
m~ga fiesta.

 ¡Cung gayo'y tulun~gan nawa cayo n~g Dios! ang sinabi n~g matanda, at
nag-acalang umalis.

 ¿Aayaw po ba cayong manood n~g palabas?

 ¡Salamat! hindi co kinacailan~gan ang sino man sa pananaguinip at sa
paggawa n~g m~ga caululan, sucat na acong mag-isa, ang isinagot n~g
filosofong calakip ang isang tawang palibac; datapuwa't n~gayo'y
naalaala co, ¿hindi ba tinatawag ang inyong paglilining n~g caugalia't
hilig n~g ating bayan? Payapa, n~guni't malulugdin sa m~ga panooring
nauucol sa m~ga pagbabaca at sa m~ga labanang sumasabog ang dugo, ibig
ang pagcacapantay-pantay, datapuwa't sumasamba sa m~ga emperador, sa
m~ga hari at sa m~ga principe; hindi mapagpitagan sa religion, n~guni't
iniwawaldas ang pamumuhay sa m~ga walang cabuluhang pag paparan~galan sa
m~ga fiesta; ang m~ga babae rito sa atin ay may caugaliang matimyas,
n~guni't nan~gahahaling pagca nacacakita n~g isang princesang
nagpapa-ikit n~g sibat ... ¿nalalaman po ba ninyo cung ano ang
cadahilanan nito? Talastasin po ninyong dahil sa....

Pinutol ang canilang salitaan n~g pagdating ni Maria Clara at n~g
canyang m~ga caibigang babae. Tinanggap sila ni don Filipo, at sinamahan
sila sa canicanilang upuan. Sumusunod sa canila ang curang may casamang
isa pang franciscano't ilang m~ga castila. Casama rin naman n~g cura ang
ilang m~ga mamamayang ang hanap-buhay umalacbay tuwina sa m~ga fraile.

 ¡Bigyang pala nawa sila n~g Dios naman sa cabilang buhay! anang
matandang Tasio, samantalang lumalayo.

Pinasimulan ang palabas cay Chananay at cay Marianito, sa pagcanta n~g
"Crispino e la comare". May m~ga mata at may pakinig ang lahat n~g na sa
escenario, liban lamang sa isa: si pari Salvi. Tila mandin walang
sinadya n~g nagbibigay paroon cung di bantayan si Maria Clara, na ang
tinataglay na cahapisa'y nagbibigay sa canyang cagandahan n~g isang
anyong cahimahimala sa ningning at cahalagahan, na ano pa't
napagwawaring tunay n~g ang may catuwirang siya'y panoorin n~g boong
pagliyag. N~guni't hindi nan~gagsasaysay n~g pagliyag ang m~ga mata n~g
franciscano, na lubhang natatago sa malalim na hungcag na kinalalagyan
n~g canyang m~ga panin~gin; nababasa sa m~ga titig na iyon ang isang
bagay na cahapisang may malaking pagn~gin~gitn~git: ¡gayon marahil ang
m~ga mata ni Cain sa panonood, buhat sa malayo, n~g Paraiso, n~g m~ga
caligayahan, doo'y ipinakilala sa canya n~g canyang ina!

Nagtatapos na ang "acto" (bahagui) n~g pumasoc si Ibarra;
pinanggalin~gan ang pagdating niya roon n~g isang bulungbulun~gan: siya
at ang cura ang siyang pinagtinin~gan n~g pagpansin n~g lahat.

Datapuwa't parang hindi nahiwatigan n~g binata ang bagay na iyon, sa
pagca't bumati siya n~g walang kimi cay Maria Clara at sa canyang m~ga
caibigang babae, at naupo sa tabi n~g canyang casintahan. Si Sinang ang
tan~ging nagsalita:

 ¿Pinanood mo ba ang volcan? ang initanong.

 ¿Hindi caibigan? ako'y napilitang aking samahan ang Capitan General.

 Cung gayo'y ¡sayang! Casama namin ang cura, at sinasaysay sa amin ang
m~ga naguing buhay n~g m~ga napacasama; ¿nakita mo na? tacutin cami at
n~g huwag caming macapagsaya, ¿nakita mo na?

Nagtindig ang cura at lumapit cay don Filipo, na tila mandin canyang
pinakipagtalunan n~g masilacbo. Mainit ang pananalita n~g cura,
mahinusay naman at mahina ang pananalita ni don Filipo.

 Dinaramdam co pong hindi aco macapagbigay-loob sa inyo; ang sabi ni
don Filipo; si guinoong Ibarra'y isa sa m~ga lalong malalaki ang ambag,
at may catuwirang macalagay rito samantalang hindi nanggugulo n~g
capayapaan.

 ¿N~guni't hindi ba panggugulo n~g capayapaan ang magbigay casalanan sa
mabubuting m~ga cristiano? ¡Iya'y isang pagpapabayang macapasoc ang
isang lobo sa cawan n~g m~ga mababait na tupa. ¡Sasagot ca sa bagay na
ito sa harap n~g Dios at sa harap n~g m~ga matataas na puno!

Cailan man po'y nananagot aco, padre, sa lahat n~g m~ga gawang bucal sa
aking sariling calooban, ang isinagot ni don Filipo na yumucod n~g
caunti; datapuwa't hindi binibigyang pahintulot aco n~g aking maliit na
capangyarihang makialam sa m~ga bagay na nauucol sa religion. Ang m~ga
nag-iibig man~gilag na canyang macapanayam ay huwag makipagsalitaan sa
canya: hindi naman namimilit si guinoong Ibarra canino man.

 ¡N~guni't isang pagbibigay puang sa pan~ganib, at cung sino ang
umiibig sa pan~ganib ay sa pan~ganib namamatay!

 Wala acong nakikitang ano mang pan~ganib, padre: ang guinoong Alcalde
at ang Capitan General, na aking m~ga punong matataas, capuwa
nakipag-usap sa canya sa boong hapong ito, at hindi n~ga aco ang sa
canila'y magpapakilalang masama ang canilang guinawa.

 Cung hindi mo siya palalayasin dito'y cami aalis.

 Daramdamin cong totoo, datapuwa't hindi aco macapagpapalayas dito sa
canino man.

Nagsisi ang cura sa sinabi, n~guni't wala n~g magawa. Humudyat sa
canyang casama, na nagtindig na masama ang loob, at capuwa sila umalis.
Guinagad sila n~g m~ga taong canilang cacampi, baga man inirapan muna
nila n~g boong pagtatanim si Ibarra.

Napuspos ang ugong n~g m~ga bulungbulun~gan at salisalitaan: n~g
magcagayo'y nan~gagsilapit at nan~gagsibati sa binatang si Ibarra ang
ilang m~ga tao, at sinabi sa canya:

 ¡Sumasainyo cami; huag po ninyong pansinin ang m~ga iyan!

 ¿Sinong m~ga "iyan"? ang itinanong na nagtataca.

 ¡Iyang m~ga nagsialis at n~g mapan~gilagan ang macapanayam po ninyo!

 ¿At n~g mapan~gilagan ang aking pakikipanayam? ¿ang aking
pakikipanayam?

 ¡Opo! ¡anila'y excomulgado raw po cayo!

 Sa pagtataca ni Ibarra'y hindi naalaman cung ano ang sasabihin, at
lumin~gap sa canyang paliguid. Canyang nakita si Maria Clara na
tinatacpan ang mukha n~g canyang abanico.

 N~guni't ¿ito baga'y dapat cayang mangyari? ang sa cawacasa'y biglang
sinabi n~g malacas; ¿casalucuyan bang na sa unang panahon tayo n~g
cadiliman? Sa macatuwid baga'y....

At lumapit sa m~ga dalaga, at binago ang anyo n~g pananalita.

 Pagpaumanhinan ninyo aco, anya, nacalilimot acong mayroon palang sa
aki'y naghihintay na aking catipan; magbabalic aco at n~g cayo'y aking
masamahan.

 ¡Huwag cang umalis! ang sa canya'y sinabi ni Sinang; sasayaw si
Yeyeng sa "La Calandria"; ¡totoong calugodlugod sumayaw!

 Hindi maaari, caibigan co, datapuwa't aco'y babalic.

Lalong lumala ang m~ga bulungbulun~gan.

Samantalang lumalabas si Yeyeng na nacasuot "chula" at sinasabi ang "Da
uste su permiso?" ("¿Ipinagcacaloob po ba ninyo ang inyong pahintulot?")
at sinasagot siya ni Carvajal n~g "Pase uste adelante" ("Tumuloy po
cayo") at iba pa, nan~gagsilapit ang dalawang sundalo n~g guardia civil
cay don Filipo at hinihin~ging ihinto ang pagpapalabas.

 ¿At bakit? ang tanong ni don Filipo na nagtataca.

 Sa pagca't nagsuntucan ang alferez at ang guinoong babae ay hindi sila
macatulog.

 Sabihin po ninyo sa alferez, na binigyan cami n~g capahintulutan n~g
Alcalde Mayor, at "wala sino man" sa bayang may capangyarihan
sumalangsang sa capahintulutang ito, cahi't ang gobernadorcillo man, na
siyang tan~gi cong mataas na puno.

 ¡Talastasin ninyong kinakailan~gang itiguil ang palabas! ang inulit
n~g m~ga sundalo.

Tinalicdan sila ni don Filipo. Nan~gagsialis ang m~ga guardia.

Hindi sinabi canino man ni don Filipo ang nangyaring ito at n~g huwag
magulo ang catahimican.

N~g matapos na ang bahaguing iyon n~g zarzuela na totoong
pinagpurihanan, lumabas naman ang Principe Villardo, at hinahamon n~g
away ang lahat n~g m~ga morong pumipiit sa canyang ama; pinagbabalaan
sila n~g bayaning puputlan silang lahat n~g ulo, at ang m~ga ulong ito'y
ipadadala sa buwan. Sa cagalin~gang palad n~g m~ga moro, na
nan~gagsisipaghanda na sa labanang tinutugtugan n~g "himno de Riego", ay
siyang pagcacaroon n~g isang gulo. Biglang nagsihinto n~g pagtugtog ang
m~ga bumubuo n~g orquesta at canilang linusob ang teatro, pagcatapos
maipaghaguisan ang canilang m~ga instrumento. Ang matapang na si
Villardo, na hindi inaacalang man~gagsisirating ang m~ga taong iyong,
canyang ipinalagay na cacampi n~g m~ga moro, inihaguis naman ang canyang
espada at escudo at saca bumigay n~g tacbo; nang makita n~g m~ga morong
tumatacas ang cakilakilabot na cristianong iyon, hindi sila
nag-alinlan~gang siya'y canilang gagarin: may naririn~gig na m~ga
sigawan, m~ga daing, tun~gayawan, m~ga salitang capusun~gan,
nagtatacbuhan ang m~ga tao, nan~gamatay ang m~ga ilaw, ipinaghahaguisan
sa impapawid ang m~ga vaso n~g ilaw, at iba pa. ¡M~ga tulisan! ¡M~ga
tulisan! ang sigaw n~g m~ga iba. ¡Sunog! ¡sunog! ¡m~ga
magnanacaw! ang sigawan naman n~g m~ga iba; nan~gagsisitan~gis ang m~ga
babae't ang m~ga musmos, gumugulong sa lupa ang m~ga banco at ang m~ga
nanonood, sa guitna n~g ligalig, pagcacain~gay at caguluhan.

¿Ano ang nangyari?

Ilinagad n~g dalawang guardia civil na may tan~gang pamalo ang m~ga
musico at n~g pahintuin ang pinalalabas; sila'y narakip, baga man
nagsisilaban, n~g teniente mayor, na casama ang caniyang m~ga
cuadrillerong ang dalang sandata'y ang canilang m~ga lumang sable.

 ¡Inyong ihatid sila sa tribunal! ang sigaw ni don Filipo, cayo ang
bahala pagca sila'y nacawala!

Bumalic na si Ibarra at canyang hinanap si Maria Clara. Nan~gagsicapit
sa canya ang natatacot na m~ga dalagang pawang nan~gan~gatal at
nan~gamumutla; dinarasal ni tia Isabel ang m~ga letania sa wicang latin.

N~g pagbalicang loob n~g caunti ang m~ga tao sa pagcagulat, at n~g
canilang matalastas cung ano ang nangyari, nag-alab ang galit sa lahat
n~g m~ga dibdib. Umulan ang m~ga bato sa pulutong n~g m~ga cuadrillerong
naghahatid sa dalawang guardia civil; may isang nagyayacag na silabin
ang cuartel at iihaw roon si dona Consolaciong casama ang alferez.

 ¡Sa ganyan lamang sila pinakikinaban~gan! ang sigaw n~g isang babaeng
naglililis n~g canyang mangas at iniunat ang canyang m~ga
bisig; panggugulo n~g bayan! ¡Wala silang nalalamang pag-usiguin cung
di ang mababait na m~ga tao! ¡Nariyan ang m~ga tulisan at ang m~ga
magsusugal! ¡Sunuguin natin ang cuartel!

Hinihipo n~g isa ang canyang bisig at humihi~ngi n~g confesion;
cahabaghabag na m~ga taghoy ang lumalabas sa ilalim n~g m~ga bangcong
nan~gatumba: yao'y isang caawaawang musico. Punongpuno ang escenario n~g
m~ga artista at n~g m~ga taong bayan. Nariyan si Chananay, na nacasuot
n~g Leonor sa Trovador, na nakikipagsalitaan n~g wicang tinda cay Ratia,
na nacasuot maestro n~g escuela; si Yeyeng na nacabalot n~g malaking
panyong sutla na na sa tabi n~g principe Villardo; pinagpipilitan ni
Balbino't n~g m~ga morong aliwin ang m~ga musicong may m~ga nasactan at
hindi. Nagpapacabicabila ang ilang m~ga castila at pinagsasabihan ang
bawa't canilang nasasalubong.

Datapuwa't may nagcacabilog n~g isang pulutong. Napag-unawa ni don
Filipo ang canilang adhica at canyang tinacbo upang sansalain.

 ¡Huwag sana ninyong sirain ang catahimican! ang isinisigaw ni don
Filipo; ¡hihin~gi tayo bucas n~g carapatang tumbas sa caguluhang
canilang guinawa, bibigyan tayo n~g nauucol sa ating catuwiran;
nananagot aco sa inyong bibigyan tayo n~g nauucol sa ating catuwiran!

 ¡Hindi! ang isinasagot n~g ilan; ¡gayon din ang guinawa sa Calamba
(n~g 1879), gayon din ang ipinan~gaco, datapuwa't walang ano mang
guinawa ang Alcalde! ¡Ibig naming gumawa n~g pagca justicia sa aming
camay! ¡Tayo na sa cuartel!

Nawalang cabuluhan ang m~ga pakikiusap n~g teniente mayor; nagpapatuloy
ang pulutong sa canilang panucala. Lumin~gap si don Filipo sa canyang
paliguid at humahanap n~g sa canya'y tumulong ay canyang nakita si
Ibarra.

 Guinoong Ibarra, ¡para na ninyong awa! ¡Sila'y inyong sansalain,
samanatalang humaharap aco n~g m~ga cuadrillero!

 Ano ang aking magagawa? ang itinanong n~g binata, na natitigagal,
datapuwa't malayo na ang teniente mayor.

Si Ibarra naman ang naglin~gap-lin~gap sa canyang paliguid, at
naghahanap siya n~g hindi nalalaman cung sino. Sa cagalin~gang palad ay
anaki'y canyang nasuliapan si Elias, na walang bahalang pinanonood ang
gayong kilusan. Tinacbo siya ni Ibarra, hinawacan siya sa bisig at
sinabi sa canya sa wikang castila:

 ¡Alang-alang sa Dios! ¡gumawa po cayo n~g bahagya, sacali't may
magagawa; wala po acong magawang ano man!

Tila mandin siya'y nawatasan n~g piloto, sapagca't nawala siya't sinuot
ang m~ga bumubuo n~g pulutong.

Narin~gig ang masilacbong pagmamatuwiran, mabilis na tutulan; pagcatapos
ay untiunting nagpasimula n~g paghihiwahiwalay n~g m~ga magcacapulutong,
at naalis sa bawa't isa ang anyong may gagawing caguluhan.

At panahon na n~ga, sa pagca't lumalabas na ang m~ga sundalong may
dalang m~ga sandata at nacalagay sa dulo n~g fusil ang bayoneta.

¿Samantala'y ano ang guinagawa n~g cura?

Hindi pa nahihiga si pari Salvi. Nacatindig siya, nacatuon ang noo sa
m~ga "persiana", sa dacong plaza ang tanaw, hindi cumikilos, at
manacanacang pinatatacas niya ang pinipiguil na buntong hinin~ga. Cung
hindi sana napacadilim ang liwanag n~g canyang ilaw, marahil
napagmasdang napupuno n~g m~ga luha ang canyang m~ga mata. Gayon ang
caniyang naguing anyo sa isang horas halos.

Pinucaw siya sa ganitong calagayan n~g pagcacagulo sa plaza. Sinundan
n~g canyang m~ga matang nangguiguilalas ang walang tuos na pagpaparoo't
parito n~g m~ga tao, at ang m~ga tinig nila'y dumarating sa canyang
hagawhaw na lamang. Isa sa m~ga alilang dumating ang sa canya'y
nagbigay alam n~g nangyayari.

Dumaan sa canyang panimdim ang isang isipin. Sa guitna n~g m~ga
cain~gayan at caguluhan, sinasamantala n~g m~ga may mahahalay na budhi
ang pagcagulat at cahinaan n~g loob n~g m~ga babae; nan~gasisisiticas at
nan~gagliligtas sa sarili, sino ma'y walang nacacaalaala sa can~gino
man, hindi nariri~nig ang sigaw, hinihimatay ang m~ga babae,
nan~gagcacasaguian, nan~gasusun~gaba; dahil sa pagcagulat at pagcatacot
ay hindi pinakikinggan ang hibik n~g capurihang nalulugso, at sa
calaguitnaan n~g gabi ... ¡at pagca nagcacaibigan! Tila mandin
nakikinikinita niyang calong ni Crisostomo si Maria Clarang hindi
nacamamalay-tao, at sila'y nan~gawala sa cadiliman.

Lumulucsong nanaog sa m~ga hagdanan, walang sombrero, walang baston at
parang sira ang isip na tinu~ngo ang plaza.

Nasumpun~gan niya roon ang m~ga castilang pinagwiwicaan ang m~ga
sundalo, canyang tiningnan ang m~ga upuang kinalalagyan ni Maria Clara
at n~g canyang m~ga caibigan, at nakita niyang wala na sila roon.

 ¡Padre Cura! ¡padre Cura! ang sigawan sa canya n~g m~ga castila;
n~guni't hindi niya pinansin sila. Doo'y nacahin~ga siya: nakita niya sa
manipis na tabing na naroon ang isang anino, ang carapatdapat sambahing
anino, ang puspos n~g biyaya at calugodlugod na pan~gan~gatawan ni Maria
Clara, at ang sa canyang tia na may dalang m~ga taza at m~ga copa.

 ¡Magaling na lamang! ang canyang ibinulong, tila mandin walang
nangyari cung di ang pagcacasakit lamang.

Sinarhan ni tia Isabel, pagcatapos ang m~ga capis n~g bintana, at hindi
na napakita ang caibig-ibig na anino.

Lumayo sa lugar na iyon ang cura, na di man lamang nakikita ang
caramihan. Nalaladlad sa harap n~g canyang m~ga mata ang
cagandagandahang pan~gan~gatawan n~g isang dalaga, na tumutulog at
humihin~ga n~g catamistamisan; naliliman ang bubong n~g m~ga mata n~g
mahahabang pilicmata, na ang calantican ay tulad sa m~ga pilicmata n~g
m~ga Virgen ni Rafael; n~gumin~giti ang maliit na bibig; nalalarawan sa
boo n~g pagmumukhang yaon ang pagca Virgen, ang calinisang wagas, ang
pagca walang malay casalanan; ang pagmumukhang iyo'y isang lubhang
matimyas na panaguinip sa guitna n~g maputing damit n~g canyang higaan,
wan~gis sa isang ulo n~g querubin sa guitna n~g m~ga alapaap.

Nagpatuloy n~g pagcakita ang panimdim ni pari Salvi n~g iba't iba pang
m~ga bagay ...; ¿n~guni't sino ang macapaglilipat sa papel n~g lahat n~g
mapapanimdim n~g isang nag-aalab na budhi?

Marahil ay ang Corresponsal n~g periodico, na winacasan ang pagsaysay
n~g fiesta at n~g lahat n~g m~ga nangyari sa ganitong paraan:

"Macalilibong salamat, walang hangang salamat sa sumapanahon at masicap
na pamamag-itan n~g totoong cagalanggalang na si pari fray Bernardo
Salvi, na hindi kinatacutan ang lahat n~g pan~ganib, sa guitna n~g
bayang iyong nagn~gin~gitn~git n~g galit, sa guitna n~g caramihang wala
n~g pinagpipitaganan; walang baston, walang sombero'y pinayapa niya ang
m~ga galit n~g caramihan, na walang ibang guinamit liban na lamang sa
canyang mapanghicayat na pananalita, at ang cadakilaan at capangyarihang
cailan ma'y hindi nagcuculang sa sacerdote n~g isang Religion n~g
Capayapaan. Linisan n~g banal na religioso ang m~ga catamisan n~g
pagcahimbing, na tinatamasa n~g lahat n~g magandang diwa na gaya n~g
canyang taglay, upang mailagang mangyari ang isang munting casacunaan sa
canyang m~ga oveja. Hindi n~ga marahil calilimutan n~g m~ga mamamayan sa
San Diego ang ganitong lubhang magaling na guinawa niya at magpacailan
ma'y kikilanlin sa canyang utang na loob!"





=XLI.

DALAWANG PANAUHIN.=


Dahil sa calagayan n~g calooban ni Ibarra'y hindi siya mangyaring
macatulog, caya n~ga't n~g upang liban~gin ang canyang isip at ilayo ang
m~ga malulungcot na panimdim na lalong lumalaki n~g di cawasa cung gabi,
nagtrabajo siya, sa napag-iisang canyang "gabinete". Inabot siya n~g
araw sa m~ga paghahalohalo at pagbabagaybagay, na doo'y canyang
inilulubog ang capucaputol na m~ga cawayan at m~ga iba pa, na ipinapasoc
pagcatapos sa m~ga frascong may m~ga numero at natatacpan n~g lacre.

Ipinagbigay alam n~g isang alilang lalaking pumasoc ang pagdating n~g
isang taong bukid.

 ¡Papasukin mo! ang canyang sinabi, na hindi man lamang lumin~gon.

Pumasoc si Elias, na nanatili sa pagcatindig at hindi umiimic.

 ¡Ah! ¿cayo po ba? ang biglang sinabi ni Ibarra sa wicang tagalog, n~g
siya'y canyang makita; ipagpaumanhin po ninyo ang aking pagca pahintay
sa inyo, hindi co napansin ang inyong pagdating: may guinagawa acong
isang mahalagang pagtikim....

 ¡Ayaw co pong cayo'y abalahin! ang isinagot n~g binatang piloto; ang
unang ipinarito co'y upang sa inyo'y itanong cung cayo'y may
ipagbibiling ano man sa lalawigang Batan~gang aking patutun~guhan
n~gayon din, at ang icalawa'y upang sabihin co po sa inyo ang isang
masamang balita....

Tinanong ni Ibarra n~g mata ang piloto.

 May sakit po ang anac na babae ni capitang Tiago, ang idinugtong ni
Elias n~g sabing mahinahon, datapuwa't hindi malubha.

 ¡Iyang na n~ga ang aking ipinan~gan~ganib! ang sinabi n~g
marahan, ¿nalalaman po ba ninyo cung ano ang sakit?

 ¡Lagnat po! N~gayon, cung wala cayong ipag-uutos....

 Salamat, caibigan co; hinahan~gad cong cayo'y magcaroon n~g
maluwalhating paglalacbay ...; datapuwa't bago cayo umalis, itulot po
ninyo sa aking sa inyo'y macapagtanong n~g isa; cung sacali't lihis sa
tapat na pag-iin~gat n~g lihim ay huwag cayong sumagot.

Yumucod si Elias.

 ¿Paano ang inyong guinawa't inyong nasansala ang panucalang gulo
cagabi? ang tanong ni Ibarra na tinititigan si Elias.

 ¡Magaang na magaang! ang isinagot ni Elias n~g boong cahinhinan; ang
namamatnugot n~g gayong kilusa'y magcapatid na nan~gulila sa ama na
pinatay n~g guardia civil sa capapalo; nagcapalad aco isang araw na
mailigtas co sila sa m~ga camay rin n~g m~ga iyong umamis sa buhay n~g
canilang magulang, at dahil dito'y capuwa cumikilala sa akin n~g utang
na loob ang dalawa. Sa canila, aco nakiusap cagabi, at sila naman ang
sumaway na sa m~ga iba.

 ¿At ang magcapatid na iyan ang canilang ama'y pinatay sa capapalo?...

 Ang cahahanggana'y cawan~gis din n~g ama, ang isinagot ni Elias n~g
marahang tinig; pagca minsang tinatacan na n~g casacunaan n~g canyang
tanda ang isang mag-anac, kinacailan~gang mamatay n~ga ang lahat n~g
bumubuo n~g mag-anac na iyan; pagca tinatamaan n~g lintic ang isang
cahoy ay naguiguing alaboc na lahat.

At sa pagca't namasdan ni Elias na si Ibarra'y hindi umiimic, siya'y
nagpaalam.

N~g nag-iisa na siya'y nawala ang anyong panatag ang loob na canyang
naipakita sa harap n~g piloto, at nan~gibabaw sa mukha ang sakit n~g
canyang loob.

 ¡At aco! ¡aco ang nagpahirap n~g di ano lamang sa babaeng iyan! ang
ibinulong.

Dalidaling nagbihis at nanaog sa hagdanan.

Bumati sa canya n~g boong capacumbabaan ang isang maliit na lalaking
nacasuut n~g lucsa at may isang malaking pilat sa caliwang pisn~gi, at
pinahinto siya sa paglacad.

 ¿Ano ba ang ibig ninyo? ang tanong ni Ibarra.

 Guinoo, Lucas ang aking pan~galan, aco ang capatid n~g namatay
cahapon.

 ¡Ah! ¡Inihahandog co sa inyo ang pakikisama sa inyong pighati!... at
ano pa?

 Guinoo, ibig cong maalaman cung gaano ang inyong ibabayad sa mag-anac
na nan~gulila sa aking capatid.

 ¿Ibabayad? ang inulit n~g binata, na di napiguil ang sama n~g canyang
loob; pag-uusapan na natin ito. Bumalic po cayo n~gayon hapon, sa
pagca't nagmamadali aco n~gayon.

 ¡Sabihin po lamang ninyo cung gaano ang ibig ninyong ibayad! ang
pinipilit itanong ni Lucas.

 ¡Sinabi co na sa inyong mag-uusap na tayo sa ibang araw, n~gayo'y wala
acong panahon! ani Ibarrang naiinip.

 ¿Wala po cayong panahon n~gayon, guinoo? ang tanong n~g boong saclap
ni Lucas, na humalang sa harapan ni Ibarra; ¿wala cayong panahon sa
pakikialam sa m~ga patay?

 ¡Pumarito na cayo n~gayong hapon, cung ibig ninyong
magbigay-loob! ang inulit ni Ibarrang nagpipiguil; n~gayo'y dadalawin
co ang isang taong may sakit.

 ¡Ah! ¿at dahil sa isang babaeng may sakit ay linilimot po ninyo ang
m~ga patay? ¿Acala ba ninyo't cami'y m~ga ducha'y?...

 Tinitigan siya ni Ibarra at pinutol ang canyang pananalita.

 ¡Huwag po sana ninyong piliting ubusin ang aking pagtitiis! ang
sinabi ni Ibarra at ipinagpatuloy ang canyang paglacad. Sinundan siya ni
Lucas n~g titig na may calakip na n~giting puspos n~g pagtatanim n~g
galit.

 ¡Napagkikilalang icaw ang apo n~g nagbilad sa arao sa aking ama! ang
ibinulong; ¡taglay mo pa ang gayon ding dugo!

At nagbago n~g anyo n~g pananalita, at idinugtong:

 ¡Datapuwa, cung magbayad ca n~g magaling ... tayo'y magcatoto!




=XLII.=

=ANG MAG-ASAWANG DE ESPADANA.=


Nacaraan na ang fiesta; muli na namang napag-unawa n~g m~ga mamamayan,
cawan~gis din n~g lahat n~g taong nagdaan, na lalo n~g dukha ang caban,
na sila'y nan~gagcapagod, nan~gagpawis at totoong nan~gagpuyat na hindi
sila nan~gacapagsaya, hindi sila nan~gagcamit n~g bagong m~ga caibigan,
sa isang salita, mahal na totoo ang canilang pagcabili sa m~ga caguluhan
at sa m~ga basag-ulo. Datapuwa't hindi cailan~gan; gayon din ang gagawin
sa taong darating, gayon din sa darating na ikasandaang taon, sa pagca't
hangga n~gayo'y ito ang siyang naguing caugalian.

Naghahari sa bahay ni capitang Tiago ang malaking capanglawan; nacasara
ang lahat n~g m~ga bintana, bahagya na nararamdaman ang paglacad n~g
m~ga tao roon sa sahig, sa cocina lamang nan~gan~gahas silang magsalita
n~g malacas. Nararatay sa banig at may sakit si Maria Clarang caluluwa
n~g bahay; nababasa ang canyang calagayan sa lahat n~g m~ga mukha, tulad
naman sa pagcabasa sa pagmumukha n~g isang tao n~g m~ga dinaramdam n~g
canyang caluluwa.

 ¿Ano ba sa acala mo Isabel; sa Cruz sa Tunasan ba aco maglimos o sa
Cruz sa Matahong? ang marahang tanong n~g nababalisang ama. Lumalaki
ang Cruz sa Tunasan, datapuwa't pumapawis naman ang sa Matahong; alin
caya sa acala mo ang lalong mapaghimala?

Nag iisip-isip ang tia Isabel, iguinalaw ang ulo at bumulong:

 Paglaki ... lalong malaking himala ang lumaki cay sa pumawis:
nagpapawis tayong lahat, n~guni't tayong lahat ay hindi lumalaki.

 Tunay n~ga, siya n~ga, Isabel, n~guni't alalahanin mong ang
magpawis.... ang magpawis ang cahoy na guinagawa lamang na paa n~g
bangco ay hindi cacaunting himala ... ¡Aba! ang lalong mainam ay
maglimos sa dalawang Cruz, sa ganya'y walang maghihinanakit na sino man
at lalong madaling gagaling si Maria Clara ... ¡Mabuti ba ang
pagcacahanda n~g m~ga silid? Nalalaman mo n~g casama mag-asawang doctor
ang isang bagong guinoong may pagcacamag-anac ni pari Damaso;
kinacailan~gang huwag magculang n~g ano man.

Na sa cabilang dulo n~g "comedor" ang magpinsang si Sinang at si
Victoria, na napaparoo't sinasamahan ang may sakit. Tinutulun~gan sila
ni Andeng sa paglilinis n~g m~ga cagamitang pilac sa pag-inom n~g cha.

 ¿Nakikilala ba ninyo ang doctor Espadana? ang tanong na mahigpit cay
Victoria n~g capatid sa suso ni Maria Clara.

 ¡Hindi! anang tinatanong; ang tan~ging nalalaman co lamang sa
canya'y mahal na totoong sumin~gil, ayon cay capitang Tiago.

 ¡Marahil totoong magaling siya cung gayon! ani Andeng; mahal
sumin~gil ang bumutas n~g tiyan ni dona Maria, caya n~ga marunong.

 ¡Haling! ang biglang sinabi ni Sinang, hindi ang lahat n~g
sumisin~gil n~g mahal ay marunong na. Tingnan mo si doctor Guevara;
pagcatapos na di natutong umalalay sa nan~gan~ganac, hanggang sa putulin
ang ulo n~g sanggol, sinin~gil n~g limampong piso ang nabaong lalaki ...
sumin~gil ang siyang nalalaman.

 ¿Ano ang kinalaman mo? ang tanong sa canya n~g canyang pinsan at
siya'y sinico.

 ¿At bakit hindi co malalaman? Ang lalaki, na isang maglalagari n~g
cahoy, pagcatapos na siya'y mapan~gulila n~g canyang asawa, napilitan
namang mawal-an siya n~g bahay, sa pagca't pinilit siyang magbayad n~g
Alcalde, na caibigan n~g doctor ... ¿bakit hindi co malalaman? Pinautang
pa siya n~g aking ama upang macapasa Santa Cruz.

Isang cocheng tumiguil sa tapat n~g bahay ang siyang pumutol n~g lahat
n~g m~ga salitaan.

Nanaog na nagtutumacbo sa hagdanan si capitang Tiago, na sinusundan ni
tia Isabel, upang salubun~gin ang m~ga bagong dating. Ang m~ga
nagsidating na ito'y ang doctor na si don Tiburcio de Espadana, ang
canyang guinoong asawang; doctora na si dona Victorina de los Reyes "de"
de Espadana at isang binatang castilang nacalulugod ang mukha at maganda
ang kiyas.

Ang sa babaeng pananamit ay isang sutlang "bata" na nabuburdahan n~g
m~ga bulaclac, at may isang sombrerong may isang malaking ibong
"papagayo" na halos nababayuot sa m~ga cintas na azul at pula; ang
nan~gagcacahalong alaboc n~g daan at galapong n~g bigas sa canyang m~ga
pisn~gi ang siya manding nagdaragdag n~g canyang m~ga culubot; n~gayo'y
inaalalayan sa m~ga bisig ang canyang asawang pilay, na gaya rin n~g
siya'y makita natin sa Maynila.

 Ikinaliligaya cong ipakilala sa inyo ang aming pinsang si don Alfonso
Linares de Espadana! ani dona Victorina na itinuturo ang binata; ang
guinoong ito'y inaanac n~g isang camag-anac ni pari Damaso, tan~ging
kalihim n~g lahat n~g m~ga ministro....

Bumati n~g calugodlugod ang binata; unti n~g hagcan ni capitang Tiago
ang canyang camay.

Samantalang ipinapanhic ang lubhang maraming m~ga "maleta" at m~ga "saco
de viaje", samantalang inihahatid sila ni capitang Tiago sa canicanilang
m~ga silid, pag-usapan natin ang ilang bagay na nauucol sa mag-asawang
ito, na bahagya na natin napagsalitaanan sa m~ga unang bahagui n~g
librong ito.

Si dona Victorina'y isang guinoong babaeng may taglay n~g m~ga apat na
po't limang agosto, na catumbas n~g tatlompo't dalawang abril ayon sa
canyang balac sa aritmetica. Maganda siya n~g panahong bata pa, malaman
ang canyang catawan, gayon ang madalas niyang sabihin n~guni't sa
canyang pagcawili sa panonood sa canyang sarili, pinawal-ang halaga niya
ang maraming sa canya'y nan~gin~gibig na m~ga filipino, palibhasa'y ang
minimithi niya'y ang ibang lahi. Hindi niya inibig ipagcatiwala can~gino
man ang canyang maputi at maliit na camay, datapuwa't hindi sa
pagcuculang tiwala, sa pagca't hindi mamacailang nagbigay siya sa ilang
lagalag na m~ga tagaibang lupain at m~ga tagarito n~g m~ga pamuti at
m~ga hiyas na hindi maulatan ang cahalagahan.

Anim na buwan pa muna bago dumating ang panahong sinasaysay namin
n~gayon, nasunduan niyang ganap ang lalong caligaligaya niyang
panaguinip, ang panaguinip n~g boong buhay niya, na dahilan dito'y
pinawalang halaga niya ang m~ga pagsuyo n~g cabataan at sampo n~g m~ga
pan~gacong pagsinta ni capitang Tiago na n~g una'y ibinubulong sa
canyang tain~ga o inaawit sa ilang m~ga pananapat. Lampas na n~ga sa
panahon n~g masunduan niya ang canyang mithi; n~guni't palibhasa'y
cahi't pamalimali'y nagsasalita si dona Victorina n~g wicang castila, at
higuit cay Agustina na taga Zaragoza ang canyang pagca espanola,
nalalaman niya yaong casabihang "Mas vale tarde que nunca" (Magaling cay
sa wala ang magcamit cahi't malaon), at siya rin ang umaaliw sa sarili
sa pagsasalita nito sa canya rin. "No hay felicidad completa en la
tierra" ay isa naman sa canyang laguing guinagamit na casabihan sa
canyang buhay, sa pagca't hindi lumalabas sa canyang m~ga labi ang
dalawang casabihang ito sa harap n~g ibang m~ga tao.

Si dona Victorinang pinagdaanan na n~g una, pan~galawa, pan~gatlo at
pang-apat na cabataan sa paglaladlad n~g canyang m~ga lambat upang
mahuli sa dagat n~g daigdig ang bagay na adhica n~g canyang m~ga hindi
pagcacatulog, sa cawacasa'y napilitang sumang-ayon sa ibig n~g
capalarang sa canya'y ipagcaloob. Cung naguing tatlompo't isang abril
sana ang canyang gulang, at hindi tatlompo't dalawa, ang layo'y totoong
malaki ayon sa canyang aritmetica. isinauli disin n~g cahabaghabag na
babae sa Capalaran ang inihahandog sa canyang huli sa lambat, upang
maghintay n~g lalong naaalinsunod sa canyang calooban. N~guni't
palibhasa'y pinapanucala n~g tao at ang pan~gan~gailan~gan ang siyang
nagpapasiya, siyang malaki n~g lubha ang pan~gan~gailan~gan n~g asawa,
napilitang magalin~gin na niya ang isang abang lalaki na iniabsang n~g
bayang Extremadura (Espana), at pagcatapos na macapaglagalag sa daigdig
n~g anim o pitong taon, Ulisis na bago, sa cawacasa'y nasumpun~gan niya
sa pulo n~g Lusong ang mapapanuluyan, salapi at isang panis n~g Calipso,
na canyang-cabiac dalandan ... ¡ay! at ang dalanda'y maasim. Tiburcio
Espadana ang pan~galan n~g caawaawa, at baga man tatlompo't limang taon
ang gulang ay tila matanda na; gayon ma'y lalong bata pa siya cay dona
Victorina, na may tatlompo't dalawa lamang. Magaang maunawa ang
cadahilanan nito, n~guni't pan~ganib na sabihin.

Siya'y na pa sa Pilipinas na ang catungcula'y Oficial Quinto sa m~ga
Aduana, datapuwa't totoong napacalihis ang canyang palad, na bucod sa
siya'y nahilong mainam at nabalian siya n~g isang hita samantalang
naglalacbay-dagat, binawian siya n~g catungculan n~g macaraan ang labing
limang araw mula n~g siya'y dumating, pagbawing sa capanahuna'y dinala
sa canya n~g "Salvadora", n~g wala na siya cahit isang cuarta man
lamang.

Sa canyang pagcadala sa dagat, hindi niya inibig umuwi sa Espana
hanggang hindi siya yumayaman, at inisip niyang maghanap-buhay sa ano
man. Ayaw itulot sa canya n~g capalaluan n~g budhi n~g pagca castila ang
paggugugol n~g lacas: han~gad sana n~g lalaking mamuhay siya sa isang
paraang walang icapipintas ang sino man, n~guni't ayaw ipahintulot sa
canya n~g capurihan n~g m~ga castila na gugulin niya ang lacas sa
paggawa, at hindi siya mailigtas sa m~ga pan~gan~gailan~gan n~g
capurihang iyon.

N~g m~ga unang araw ay nabubuhay siya sa gugol n~g ilang cababayan niya,
n~guni't palibhasa'y marunong mahiya si Tiburcio, sa damdam niya'y
masaclap ang canyang kinakain, caya't hindi tumataba cung di bagcos pa
n~gang nan~gan~gayayat. Sa pagca't wala siyang dunong, salapi o mataas
na taong tumangkilic sa canya, inihatol sa canya n~g canyang m~ga
cababayan, upang huwag na siyang macabigat pa sa pamumuhay na siya'y pa
sa m~ga lalawigan at doo'y magpanggap siyang doctor sa pangagamot. N~g
m~ga unang mula'y aayon sana ang lalaki, sa pagca't tunay n~ga't siya'y
naguing alila sa Hospital n~g San Carlos n~guni't wala siyang natutuhang
ano man sa carunun~gan tungcol sa panggagamot: ang tungculin niya roo'y
pagpagan n~g alaboc ang m~ga bangco at papagnin~gasin ang m~ga bagang
pangpainit, at ito'y hindi pa, nalaon. Datapuwa't sa pagca't nalalao'y
humihigpit ang caguipitan, at pinapawi n~g canyang m~ga caibigan ang
m~ga pag-aalap-ap niya, pinakinggan niya sila sa cawacasan, siya'y na pa
sa m~ga lalawigan, nagpasimula siya n~g pagdalaw sa ilang m~ga may
sakit, at sumisin~gil siya n~g alinsunod sa inihahatol sa canya n~g
sariling budhi. Datapuwa't ang nacawan~gis niya'y ang binatang filosofo
na sinasabi ni Sameniego, sa cahulihuliha'y sumin~gil siya n~g mahal at
linagyan niya n~g mataas na halaga ang canyang m~ga dalaw sa m~ga may
sakit; dahil dito'y ipinalagay siyang dakilang manggagamot, at marahil
siya sana'y yumaman, cung hindi nabalitaan n~g m~ga pan~gulong
manggagagamot sa Maynila ang camalacmalac na canyang pagsin~gil at ang
pakikipan~gagaw na guinagawa sa m~ga ibang manggagamot.

Namag-itan sa canya ang m~ga walang catungculan at ang m~ga
profesor. "Caibigan, ang canilang sinabi sa maganapin sa catungculang
si Dr. C., pabayaan na ninyong siya'y macatipon n~g caunting puhunan,
at pagca may anim o pitong libo na siya'y macaoowi na sa canyang bayan
at n~g doo'y mamuhay sa capayapaan. Sa catotohana'y ¿ano ang guinagawa
sa inyong masama? ¿na canyang dinaraya ang m~ga hindi marunong
mag-in~gat na m~ga "indio"? Sila'y magpacatalino. Siya'y isang caawaawa;
huwag po ninyong alisin sa canyang bibig ang pagcain; cayo sana'y
mag-asal mabait na castila!"

¿Palibhasa'y mabait n~gang castila ang doctor, napahinuhod siyang
magwalang malay n~g cagagawang iyon; n~guni't sa pagca't dumating sa
tain~ga n~g bayan ang gayong balita, nagpasimula n~g pagcuculang tiwala
sa canya, at hindi nalao't wala n~g pagamot cay don Tiburcio Espadana at
sa ganito'y napilitan na namang halos magpalimos n~g kinakain sa
araw-araw. N~g panahong iyo'y nabalitaan sa isang caibigan niya, na
naguing matalic namang caibigan ni dona Victorina, ang malaking
pan~gan~gailan~gan n~g asawa n~g guinoong babaeng ito, ang canyang
pagsinta sa bayang Espana at ang cagandahan n~g canyang puso. Natanawan
ni don Tiburcio roon ang isang capilas na lan~git, at ipinakiusap na
siya'y ipakilala cay dona Victorina.

Nagkita si dona Victorina't si don Tiburcio. ¡"Tarde venientibus ossa,"
ang biglang sinabi marahil ni don Tiburcio cung marunong sana siya n~g
latin! Si dona Victorina'y di na masasabing maaariari pa, tunay na di na
maaari; nauwi na lamang ang canyang malagong buhoc sa isang pusod, na
ayon sa sabi n~g canyang alilang babae'y ang ulo n~g bawang ang
nacacasinlaki raw, ang m~ga culubot n~g canyang mukha'y tulad sa
dinaanan n~g araro at nagpapasimula na n~g pag-uga ang canyang m~ga
n~gipin, nan~gagdaramdam na rin naman ang canyang m~ga mata, at malaki
na ang ipinagdamdam, caya't kinacailan~gan na niyang ga ipikit na n~g
caunti upang macakita sa dacong may calayuan; ang caugalian na lamang
niya ang tan~ging sa canya'y natira.

Nan~gagcaunawaan n~g matapos ang calahating horas na pagsasalitaan, at
nan~gagtanggapan sila. Dahil sa ang ibig niya ang isang castilang hindi
napacapilay, hindi totoong utal, hindi lubhang upawin, huwag napaca
bun~gi ang m~ga n~gipin na huwag mapacalabis ang pananambulat n~g laway
cung nagsasalita, at magcaroon sana n~g lalong malaking licsi at
"categoria", na gaya n~g caraniwan niyang sabihin; n~guni't ang ganitong
m~ga bagay na castila'y hindi lumapit cailan man sa canya upang
ipakiusap na sa canya'y pacasal. Hindi miminsang canyang narin~gig na
"la ocasion la pintan calva" (ilinalarawang walang buhoc sa ulo ang
magaling na pagcacataon), at inacala niya n~g taimtim sa loob na si don
Tiburcio'y siyang tunay na magaling na pagcacataon, sa pagca't salamat
sa m~ga gabing lubhang mapighating canyang dinaanan, maagang nangyayari
sa canya ang pagcapanot n~g ulo. ¿Sino ang babaeng hindi matalino sa
icatatlompo't dalawang taong gulang?

Nagdamdam naman si don Tiburcio, sa ganang canya, n~g hindi mawatasang
pamamanglaw n~g canyang dilidilihin ang m~ga unang buwan n~g canyang
pag-aasawa na ang caraniwa'y nagtatamasa n~g boong catamisan. N~guni't
caniyang taglay ang pagsang-ayon sa sawing capalaran, at humin~gi siyang
saclolo sa pag-aalaala sa dinaanan at dinaraanan pang gutom cung sacali.
Cailan man ay hindi niya inisip ang luman~goy sa yaman o magtamo n~g
mataas na catungculan, magagaang na camtan ang canyang m~ga adhica n~g
loob, hindi malalawac ang canyang m~ga mithi; datapuwa't ang canyang
pusong virgen pa n~g m~ga panahong iyon ay naghan~gad n~g ibang
nacasisintahing lubha. Doon sa canyang cabataan, cung pagal na siya sa
cagagawa, pagcatapos na magawa niya ang dukhang paghapon,
nagpapahin~galay siya sa masamang hihigan upang tunawin ang "gazpacho",
at natutulog siyang ang napapanag-inip ay isang larawang nacan~giti at
mapagbigay layaw. Pagcatapos, n~g maragdagan ang m~ga sama n~g loob at
m~ga casalatan, nagdaan ang m~ga taon at hindi dumating ang calugodlugod
na larawan, ang inisip na lamang niya'y ang isang mabait na babae,
masipag, mabuting mamahay, na macapagdala sa canya n~g caunting salapi
sa pagcacasal, macapagbigay aliw sa canya sa m~ga pagal n~g paggawa at
manacanacang siya'y cagalitan. ¡tunay, ipinalalagay niyang isang
caligayahan ang m~ga pag-aaway n~g mag-asawa! Datapuwat n~g siya'y
mapilitang maglagalag sa bayanbayan, na ang hinahanap niya'y hindi na
ang cayamanan cung hindi caunti man lamang caguinhawahan sa pamumuhay sa
panahon canyang ipinananatili pa sa daigdig; n~g pucawin sa canya ang
pag-asang macakikita n~g caguinhawahan n~g m~ga balibalitang bigay sa
canya n~g canyang m~ga cababayang galing sa cabilang ibayo n~g dagat,
lumulan siya sa isang sasacyang tun~go sa Filipinas, pinapamugad n~g
layon sa canyang dibdib ang isang calugodlugod na mestiza, sa isang
magandang india na may malalaking matang maitim, napuputos n~g sutla at
m~ga nan~gan~ganinag na m~ga damit, tiguib n~g taglay na m~ga brillante
at guinto at iniaalay sa canya ang pagsinta, ang m~ga coche, at iba pa.
Dumating sa Filipinas at ang boong acala niya'y nasunduan na niya ang
caganapan n~g canyang panag-inip, sa pagca't tinititigan siya n~g may
halong pagtataca n~g m~ga dalagang nacasacay sa m~ga cocheng plateadoong
nagpapasial sa Luneta at Malecon. Datapuwa't n~g siya'y bawian n~g
catungculan, nawala sa canyang panimdim ang mestiza o ang india, at
linikha naman niya n~g boong hirap ang larawan n~g isang bao, n~guni't
isang baong calugodlugod. Caya n~ga't n~g makita niyang naguiguing
catotohanan ang isang bahagui n~g canyang panaguinip, siya'y namanglaw
n~guni't palibhasa'y taglay niya ang caunting catutubong pagsangayon sa
ano mang nangyayari, sinabi niya ang sa canyang sarili: ¡"Yao'y wala
cung di isang panaguinip lamang, at sa daigdig ay hindi nabubuhay sa
panaguinip"! Sa ganito'y binibigyan niyang capasiyahan ang canyang m~ga
pag-aalinlan~gan: gumagamit siya n~g galapong n~g bigas, pshe! cung
macasal na sila'y ipag-uutos na niyang huwag gumamit; na marami n~g
culubot ang balat, n~guni't ang levita niya'y lalo n~g maraming guisi at
m~ga sursi, na yao'y isang matandang babaeng mapagyabang, mapagpasuco at
asal lalaki, datapuwa't ang gutom ay lalo n~g asal lalaki, lalo n~g
mapagpasuco at lalo pa manding mapagyabang, at bucod sa roo'y caya n~ga
naman catutubo na niya ang pagcamatimyas na ugali, at ¿sino ang
nacacaalam? binabago n~g pagsinta ang m~ga caasalan; na totoong masamang
man~gastila, siya man nama'y hindi rin magaling man~gastila, ayon sa
sinabi sa canya n~g puno n~g Negociado n~g ipagbigay alam sa canya ang
sa canya'y pagbawi n~g catugculan, at bucod sa roo'y ¿ano baga iyon? ¿na
ang babaeng iyo'y isang matandang pan~git at catawatawa? ¡siya nama'y
pilay, wala n~g n~gipin at saca panot pa! Lalong minamagaling pa ni don
Tiburcio ang siya'y mag alaga cay sa siya'y alagaan sa pagcacasakit sa
gutom. Pagca linilibac siya n~g alin mang caibigan niya, ito ang canyang
isinasagot: "Bigyan mo aco n~g pagcain at tawaguin mo acong tan~ga".

Si don Tiburcio'y isa riyan sa caraniwang sinasabing hindi gumagawa n~g
masama cahi't sa isang lan~gaw: mahinhin at walang cayang magtaglay n~g
isang masamang caisipan, siya disi'y nagmisionero n~g m~ga unang
panahon. Hindi nangyaring nacapanagumpay sa canya ang lubos na
paniniwala n~g malaking cataasan, n~g dakilang camahalan at mataas na
cahalagahang sa loob n~g ilang linggo'y cumacapit sa calooban n~g
pinacamalaking bahagui sa canyang m~ga cababayan. Hindi nagcasiya cailan
man sa canyang puso ang magtanim n~g galit; hindi pa siya nacasusumpong
n~g isa man lamang na "filibustero"; wala siyang nakikita cung hindi
m~ga haling na isip na kinakailan~gang agawan n~g pagcabuhay, sacali't
aayaw na maguing haling pa cay sa canila. N~g pag-acalaang siya'y
pag-usiguin sa harap n~g m~ga hucuman dahil sa pagpapanggap niya n~g
pagca manggagamot, hindi siya naghinanakit, hindi siya dumaing;
kinikilala niya ang catuwiran, at ito lamang ang canyang isinasagot:
¡Datapuwa't kinacailan~gang mabuhay!

Sila n~ga'y napacasal o nagsiluan ang isa't isa, at na pa sa Santa
Ana sila at n~g doon nila lasapin ang catimyasan n~g unang buwan n~g
bagong casal; n~guni't n~g gabi n~g sa canila'y pagcacasal, nagcasakit
si dona Victorina, dahil sa catacottacot na hindi pagcatunaw n~g kinain;
si don Tiburcio'y napasalamat sa Dios, nagpakitang siya'y mairog at
maiguing mag-alaga. Gayon man, n~g icalawang gabi'y ipinakilala niyang
siya'y lalaking marunong magmahal sa capurihan, at n~g manalamin siya
n~g kinabucasan, n~gumiti n~g boong calungcutan hanggang sa ipakita niya
ang canyang m~ga n~gidn~gid na walang n~gipin: ang cauntia'y may sampong
taon ang canyang itinanda.

Sa lubhang malaking pagcalugod ni dona Victorina sa canyang asawa,
ipinagpagawa niya siya n~g magagaling na m~ga n~giping nailalagay at
naaalis, ipinag-utos sa lalong magagaling na m~ga sastre sa ciudad na
igawa ang canyang asawa n~g lalong magagaling na m~ga casuutan; bumili
n~g m~ga arana at m~ga calesa; nagbilin sa Batan~gan at sa Albay n~g
lalong magagaling na m~ga "pareja" n~g m~ga cabayo, at hanggang sa
pinilit niya si don Tiburciong magcaroon n~g dalawang cabayong handa sa
m~ga tacbuhang darating.

Samantalang binabago niya ang calagayan n~g canyang asawa'y hindi niya
nililimot ang canyang sariling catawan: canyang iniwan ang sayang sutla
at ang barong pinya at ang guinamit niya'y ang pananamit europea;
inihalili niya sa madaling gawing puyod n~g m~ga filipina ang
magdarayang m~ga "flequillo", at sa pamamag-itan n~g canyang m~ga
pananamit na cagulatgulat ang sa canya'y hindi pagcabagay, binigyang
niyang ligalig ang capayapaan n~g tahimic at walang guinagawang m~ga
mamamayan.

Ang canyang asawang cailan ma'y hindi umaalis na naglalakad, (aayaw si
dona Victorinang makita ang capilayan n~g canyang asawa), dinadala siya
sa m~ga lugar na walang tao, bagay na ikinahahapis na totoo ni dona
Victorina, palibhasa'y ang ibig niya'y maipagparan~galan ang canyang
asawa sa lalong hayag na m~ga paseo: n~guni't hindi siya umiimic sa
pagpipitagan niya sa m~ga unang buwan n~g catamisan n~g m~ga bagong
casal.

Nagpasimula ang pagbabawas n~g timyas n~g canilang pagsasama, n~g
acalain n~g canyang asawang siya'y pakiusapan tungcol sa "polvos de
arroz" (galapong n~g bigas) at sabihin sa canyang yao'y daya at hindi
catutubo; pinapagcunot ni dona Victorina ang canyang m~ga kilay, at
siya'y tinitigan sa m~ga n~giping nailalagay at naaalis. Hindi na umimic
ang lalaki, at napagwari n~g babae cung alin ang pangpahina sa canya n~g
loob.

Hindi nalao't ang isip niya'y siya'y nagdadalang tao na, at canyang
ipinamalita ang gayong bagay sa lahat n~g canilang m~ga caibigan:

 Aco at si de Espadana'y cami pasasa "Peninsula" sa buwang darating;
aayaw acong ipan~ganac dito ang aming anac at tatawaguing
"revolucionario".

Nilagyan niya n~g isang "de" ang apellido n~g canyang asawa; hindi
pinagcacagugulan n~g ano man ang "de"; n~guni't nacapagbibigay
"categoria" (camahalan sa pan~galan). Cung pumifirma siya'y ganito ang
inilalagay niya sa sariling pan~galan: Victorina de los Reyas "de" de
Espadana; ang "de" de Espadanang ito ang siyang ikinasisira n~g canyang
isip; bagay na hindi nangyaring naalis sa canyang ulo n~g litografong
gumawa n~g canyang m~ga tarjeta at n~g cahi't canyang asawa.

 Cung isa lamang "de" ang aking ilalagay, mawiwicang talagang wala cang
"de", ¡haling! ang sinabi sa canyang asawa.

Walang licat ang canyang pamamalita n~g guinagawa niyang m~ga paghahanda
sa paglalacbay, pinagsicapan niyang isaulo ang m~ga pan~galan n~g m~ga
duon~gang dinaraanan n~g m~ga sasacyang patun~go sa Espana, at
nacalulugod na pakinggan siya sa pananalita: "Aking makikita ang ismo
n~g canal ni Suez; sinasabi ni De Espadanang siya raw lalong maganda, at
nalibot ni De Espadana ang boong daigdig. " " Marahil ay hindi na aco
uuwi dito sa lupain n~g m~ga taong gubat, " " Hindi aco ipinan~ganac
upang matira aco sa lupaing ito; lalo pang nababagay sa akin ang Aden o
Port Said: musmos pa aco'y gayon na ang aking caisipan," at iba pa.
Pinagbabahagui ni dona Victorina ang daigdig, sa canyang "geografia," sa
Filipinas at Espana, na naiiba naman sa m~ga chulo (m~ga taong han~gal
sa Madrid) na binabahagui ang daigdig sa Espana at America o China sa
ibang pan~galan.

Nalalaman n~g canyang asawang ang ilang sa m~ga bigay na iyo'y m~ga
cahalin~gan, n~guni't hindi umiimic at n~g huwag siyang masigawan at
maipamukha sa canya ang canyang cautalan. Nagpacunwari si dona
Victorinang siya'y naglilihi, at nagpahumaling sa pagsusut n~g m~ga
damit na sarisari ang m~ga culay, nagbalot n~g m~ga bulaclac at n~g m~ga
sintas at nagpapasial na nacabata sa Escolta, datapuwa't ¡oh casaliwaang
palad! nagdaan ang tatlong buwan at nalugnaw ang panag-inip, at sa
pagca't wala n~g dapat ipan~gilag upang huwag maguing revolucionario ang
anac na lalaki, hindi na niya ipinatuloy ang paglalacbay. Ang
kinahiligan nama'y ang pagtatanong sa m~ga manggagamot, m~ga hilot, m~ga
matatandang babae't iba pa, datapuwa't nawalang cabuluhan; siyang aayaw
pasaclolo sa can~gino mang santo o santa, at canyang nililibac si San
Pascual Bailon, bagay na totoong ikinahahapis ni capitang Tiago; caya
n~ga't sa canya'y sinabi n~g isang caibigan n~g canyang asawa:

Maniwala po cayo sa akin, guinoong babae, cayo po ang bugtong na may
"espiritu fuerte" (matapang na diwa) sa nacayayamot na lupang ito!

Siya'y n~gumiti baga man hindi niya nauunawa cung ano ang "espiritu
fuerte" at pagcagabi, sa oras n~g pagtulog, itinanong cung ano ang
cahulugan niyon sa canyang asawa.

 Guiliw co, ang isinagot nito, ang nalalaman cong e ... espiritu
fuerte ay ang "amoniaco;" isang "re ... retorica" (bulaclac n~g
pananalita) lamang marahil ang sinabi n~g aking caibigan.

Buhat niyo'y sinasabi niya cailan ma't maaari:

 Aco ang bugtong na amoniaco sa lubhang nacayayamot na lupaing ito, sa
pananalitang retorica; gayon ang sinabi ni Guinoong N. de N., peninsular
na totoong mataas ang "categoria".

Ang bawa't maibigan niya'y kinacailan~gang gawin; totoong napasuco
niyang lubos ang canyang asawa, na hindi naman nagpakita n~g malaking
pagsalangsang sa canya, na ano pa't naguing cahalimbawang tunay n~g
isang asong maliit na sumusunod sa bawa't maibigan ni dona Victorina.
Cung guinagalit siya'y hindi pinahihintulutang siya'y macapagpasial, at
cung totoong siya'y pinapagn~gin~gitn~git, inaagaw cay don Tiburcio ang
postizong m~ga n~gipin at pinababayaan siyang magmukhang cagulatgulat sa
isa o ilang araw caya, ayon sa maisipan.

Naisipan ni dona Victorinang dapat maguing doctor sa Medicina at sa
Cirugia ang canyang asawa, at ipinaunawa niya cay don Tiburcio ang bagay
na ito.

 ¡Guiliw co! ¿ibig mo bang aco'y dacpin? ang tanong na nagugulat.

 ¡Huwag ca sanang baliw, pabayaan mo't aco ang nacacaalam! ang
isinagot, hindi ca manggagamot can~gino man, datapuwa't ibig cong
tawaguin ca nilang doctor aco'y doctora, ¡hala!

At kinabucasa'y tumanggap si Rodoreda n~g biling iukit sa isang losa n~g
maitim na marmol ang ganito: Dr. DE ESPADANA, ESPECIALISTA EN TODA CLASE
DE EMFERMEDADES (manggagamot na tan~gi sa lahat n~g bagay na sakit).

Ipinag-utos sa lahat n~g m~ga lingcod nila sa bahay na itawag sa canila
ang canilang m~ga bagong titulo, at dahil dito'y naragdagan ang bilang
n~g m~ga flequillo, cumapal ang pahid na polvos de arroz, at dumami ang
m~ga cintas at ang m~ga encaje, at lalo n~g tiningnang n~g malaking
pagpapawalang halaga ang canyang m~ga aba at culang palad na m~ga
cababayang babae, na ang m~ga asawa'y mababa ang camahalan cay sa
canyang asawa. Bawa't araw na magdaan ay nararamdaman niyang lalong
naguiguing mahal at lalong tumataas siya, at cung magpapatuloy ang
gayong calacaran, paguiguing isang tao'y sasapantahain na niyang siya'y
calahi n~g Dios.

Hindi nacahahadlang ang m~ga dakilang caisipang ito, na hanggang
nagdaraan ang araw ay lalo siyang tumatanda at lalong nagmumukhang
catawatawa. Cailan mang masasalubong niya si capitang Tiago at maaalaala
niyang nawalang cabuluhan ang pan~gin~gibig sa canya nito, pagdaca'y
nagpapadala siya n~g piso sa Simbahan sa pamisa, bilang pasasalamat.
Gayon ma'y iguinagalang na totoo ni capitang Tiago ang canyang asawa
dahil sa titulo na pagca manggagamot sa lahat n~g bagay na sakit, at
canyang pinakikinggang magaling ang m~ga ilang salitang canyang
naipan~gun~gusap dahil sa canyang cautalan. Dahil dito, at dahil sa
hindi dumadalaw ang manggagamot na ito sa can~gino man, hinirang siya ni
capitang Tiago upang siyang gumamot sa canyang anac na babae.

Cung tungcol sa binatang Linares ay iba na. N~g gumagayac n~g pagpasa
Espana, inacala ni dona Victorina ang maglagay n~g isang
tagapan~gasiwang castila, sa pagca't walang tiwala siya sa m~ga filipino
naalaala n~g canyang asawa ang isang pamangking na sa Madrid, na
nag-aaral n~g pag-aabogado at ipinalalagay na siyang pinacamatalas ang
caisipan sa lahat n~g m~ga magcacamag-anac sinulatan n~ga siya, na
ipinagpauna ang bayad sa sasacyan n~g pagparito, at naglalacbay-dagat na
siyang dito ang tumpa, n~g mapugnaw ang pananag-inip tungcol sa
pagdadalang tao.

Ang tatlong guinoong ito ang siyang bagong cararating.

Samantalang cumacain sila n~g pan~galawang agahan, dumating si pari
Salvi, at sa pagca't siya'y cakilala na n~g mag-asawa, ipinakilala nila
sa canya, sampo n~g m~ga taglay na carapatan n~g binatang si Linares, na
nagdamdam cahihiyan.

Ayon sa caugalia'y si Maria Clara ang siyang pinag-usapan; ang dalaga'y
nagpapahin~galay at natutulog. Napagsalitaanan ang tungcol sa
paglalacbay: ipinagparan~galan ni dona Victorina ang canyang catabilan
sa pagpintas sa m~ga tagalalawigan, sa canilang m~ga bahay na pawid, sa
canilang m~ga tulay na cawayan, na hindi kinalimutang sabihin sa cura
ang pagca sila'y m~ga caibigan n~g Segundo Cabo, n~g Alcaldeng si gayon,
n~g Oldor na si ganyan, n~g Intendente at iba pa, m~ga taong pawang
matataas na totoong naaalang-alang sa canila.

 Cung naparito po sana cayo camacalawa, dona Victorina, ang isinunod
ni capitang Tiago, pagcatapos n~g isang sandaling pagtahimic n~g
usapan, inyo po sanang nacatagpo ang marilag na Capitan General: diyan
siya nacaupo.

 ¿Ano? ¿Paano? ¿Naparito ba ang capitang General? ¿At dito sa inyong
bahay? ¡Casinun~galin~gan!

 ¡Sinasabi co po sa inyong diyan siya nacaupo! Cung naparito po sana
cayo camacalawa....

 ¡Ah! sayang na hindi nagcasakit agad si Clarita! ang biglang sinabi
niyang taglay ang tunay na pagdaramdam, at saca pinagsabihan si Linares:

 ¿Narin~gig mo na, pinsan? ¡Dirito ang Capitan General! ¿Nakita mo na
cung totoo ang sabi ni De Espadana, n~g sabihin sa iyong ang paroroonan
mo'y hindi bahay n~g isang walang cabuluhang indio? Sa pagca't
talastasin po ninyo na ang aming pinsa'y n~g nasa Madrid ay caibigan n~g
m~ga ministro at n~g m~ga duque, at doon cumacain sa bahay n~g conde del
Campanario.

 N~g duque de la Torre, Victorina, ang isinala n~g canyang asawa.

 Gayon din lamang iyon, ¿icaw pa ba naman ang magsasabi sa akin?...

 ¿Mararatnan co po caya si pari Damaso sa canyang bayan? ang
isinalabat ni Linares, na si pari Salvi ang kinacausap; malapit daw
rito ang sabi sa akin.

 Aba, naririto siya n~gayon at hindi malalao't siya'y paririto, ang
isinagot n~g cura.

 ¡Gaano calaki ang aking tuwa! may dala acong sulat na ucol sa
canya, ang biglang sinabi n~g binata, at cung hindi lamang sa ganitong
maligayang pagcacataon n~g pagparito cong ito, nagsadya disin pa aco n~g
pagparito upang siya'y aking dalawin.

Samantala'y naguising ang "maligayang" pagcacataon.

 ¿De Espadana? ani dona Victorina n~g matapus ang pagcain, ating
titingnan na si Clarita? At saca sinabi cay capitang Tiago: ¡Dahil sa
inyo lamang, don Santiago; dahil sa inyo lamang! Hindi gumagamot ang
aking asawa cung di sa m~ga matataas na tao lamang, at iyon pa man, iyon
pa man! ¡Hindi cawan~gis ang aking asawa n~g m~ga taga rito!... hindi
siya nanggagamot sa Madrid cung hindi sa m~ga taong matataas lamang.

Tinun~go nila ang kinalalagyan n~g may sakit na babae.

Halos n~gitn~git n~g dilim ang silid na kinalalagyan n~g may sakit,
nacalapat ang m~ga bintana, dahil sa pan~gan~ganib sa hihip n~g han~gin,
at nanggagaling ang bahagyang liwanag doon sa dalawang malalaking
candilang pagkit na nakatiric at nagninin~gas sa harap n~g isang larawan
n~g Virgen sa Antipolo.

Nabibigkisan ang ulo n~g isang panyong basa n~g Agua de Colonia,
nababalot na mabuti ang catawan sa mapuputing cumot na may saganang m~ga
ticlop, na siyang tumatakip sa canyang pagca anyong virgen, nacahiga ang
dalaga sa canyang catreng camagong na napapamutihan n~g m~ga cortinang
jusi at pinya.

Ang canyang m~ga buhoc na nacaliliguid sa mukha niyang tabas itlog ang
nacararagdag n~g gayong nan~gan~ganinag na pamumutla, na binibigyang
buhay lamang n~g malalaking m~ga matang puspos n~g calungcutan. Na sa
canyang siping ang canyang dalawang caibigang babae at si Andeng na may
babae na isang san~ga n~g azucena.

Pinulsuhan siya ni De Espadana, siniyasat ang canyang dila, tinanong
siya n~g ilan, at saca nagsalitang iiling iling:

 ¡I ... ito'y may sakit, n~guni't maaring gumaling!

Minasdan ni dona Victorina n~g boong calakhan n~g loob ang m~ga
nalilimpi.

 ¡Liqueng may cahalong gatas sa umaga, jarabe de altea, dalawang
pildora n~g sinoglosa! ang ipinag-utos ni De Espadana.

 Lacsan mo ang iyong loob, Clarita, ang sabi ni dona Victorina na sa
canya'y lumapit; naparito cami't n~g gamutin icaw ... ¡Ipakikilala co sa
iyo ang pinsan namin!

Nawiwili si Linares sa panonood sa m~ga calugodlugod na m~ga mata ni
Maria Clara, na anaki'y may isang hinahanap, caya't hindi niya narin~gig
ang sa canya'y pagtawag ni dona Victorina.

 Guinoong Linares ang sa canya'y sinabi n~g cura, na ano pa't pinucaw
siya sa canyang pagcawili sa panonood; narito na si pari Damaso.

At tunay n~ga namang dumarating si pari Damaso, na namumutla at ga
nalulungcot na; pagbaban~gon niya sa higaa'y si Maria Clara ang unang
canyang dinalaw. Hindi na siya ang dating pari Damaso, na totoong mataba
at mapag-aglahi; n~gayo'y lumalacad na walang imic at anyong
hahapayhapay.


TALABABA:

 May nangyari sa Calamba na gayon ding bagay.

 Sa "original" na wicang castila'y sinasabing "casaronse"
(napacasal sila) o "cazaronse" (naghulihan sa pamamag-itan n~g
pan~gan~gaso), laro n~g salitang hindi magawa sa wica natin.




=XLIII.=

=MGA PANUCALA.=


Hindi niya pinansin ang sino man, tuloytuloy siya sa higaan n~g may
sakit, at saca niya hinawacan ang camay nito:

 ¡Maria! ang canyang sinabi n~g hindi maulatang pag-irog, at bumalong
sa canyang m~ga mata ang m~ga luha; ¡Maria, anac co, hindi ca
mamamatay!

Binucsan ni Maria ang canyang m~ga mata at tiningnan siya n~g tanging
pagtataca.

Sino man sa m~ga nacacakilala sa franciscano'y hindi na~ngaghihinala man
lamang na siya'y may taglay n~g gayong lubhang m~ga caguiliwguiliw na
damdamin; hindi inaacala n~g sino mang sa ilalim n~g gayong matigas at
magaspang na anyo'y may tangkilic na isang puso.

Hindi nacapanatili roon si pari Damaso, at umiiyac na parang musmos na
lumayo sa dalaga. Tinun~go niya ang "caida" upang doo'y maibulalas niya
ang canyang capighatian, sa lilim n~g m~ga gumagapang na halaman sa
durun~gawan ni Maria Clara.

 ¡Pagcalakilaki n~g canyang pag-ibig sa canyang inaanac! ang sapantaha
n~g lahat.

Pinagmamasdan siya ni fray Salvi na hindi cumikilos at hindi umiimic, at
nan~gan~gagat labi n~g bahagya.

N~g anyong natatahimic na si pari Damaso'y ipinakilala sa canya ni dona
Victorina ang binatang si Linares, na sa canya'y magalang na lumapit.

Walang imic na pinagmasdan siya ni pari Damaso, mula sa m~ga paa hangang
ulo, inabot ang sulat na sa canya'y iniabot ni Linares, at binasa ang
lihim na iyong anaki'y hindi napag-uunawa ang laman, sa pagca't
tumanong:

 ¿At sino po ba cayo?

 Aco po'y si Alfonso Linares, na inaanac n~g inyong bayaw ... ang
pautal na sinabi n~g binata.

Lumiyad si pari Damaso, muling minasdan ang binata, sumaya ang mukha at
nagtindig.

 ¡Aba, icaw pala ang inaanac ni Carlicos! ang biglang sinabi at siya'y
niyacap; halica't n~g kita'y mayacap ... may ilang, araw lamang na
catatanggap co pa n~g canyang sulat ... ¡aba, icaw pala! Hindi cata
nakikilala ... mangyari baga, hindi ca pa ipinan~gan~ganac n~g aking
lisanin ang lupaing iyon; ¡hindi cata nakilala!

At pinacahihigpit n~g canyang matatabang m~ga bisig ang binata, na
namumula, ayawan cung sa cahihiyan o sa pagcainis. Tila mandin nalimutan
n~g lubos ni pari Damaso ang canyang pighati.

N~g macaraan ang ilang sandali n~g pagpapakita n~g pagguiliw at
pagtatanong sa calagayan ni Carlicos at ni Pepa, tumanong si pari
Damaso:

 ¡At n~gayon! ¿ano ang ibig ni Carlicos na gawin co sa iyo?

 Tila mandin may sinasabi sa sulat na caunting bagay ..., ang muling
sinabi ni Linares n~g pautal.

 ¿Sa sulat? ¿tingnan co? ¡Aba, siya n~ga! ¡At ang ibig ay ihanap cata
n~g isang catungculan at isang asawa! ¡Hmm! ¡Catungculan ...
catungculan, magaang; ¿marunong ca bang bumasa't sumulat?

 ¡Tinanggap co ang pagca abogado sa Universidad Central!

 ¡Carambas! icaw pala'y isang picapleitos (mapang udyoc sa pag-uusapin)
datapuwa't wala sa iyong pagmumukha ... tila ca isang mahinhing dalaga,
n~guni't ¡lalong magaling! Datapuwa't bigyan cata n~g isang asawa ...
¡hm! ¡hmm! isang asawa....

 Padre, hindi po aco lubhang nagdadalidali, ang sinabi ni Linares na
nahihiya.

Datapuwa't si pari Damaso'y nagpaparoo't parito sa magcabicabilang dulo
n~g caida, na ito ang ibinubulong: ¡Isang asawa, isang asawa!

Hindi na malungcot at hindi naman masaya ang canyang mukha; n~gayo'y
nagpapakilala n~g malaking cataimtiman at wari'y may iniisip.
Pinagmamasdan ni pari Salvi ang lahat n~g ito mula sa malayo.

 ¡Hindi co acalaing macapagbibigay sa akin n~g malaking capighatian ang
bagay na ito! ang ibinulong ni pari Damaso n~g tinig na
tumatan~gis; datapuwa't sa dalawang casamaa'y dapat piliin ang
pinacamaliit.

At lumapit cay Linares at saca inilacas ang pananalita:

 Halica, bata, anya: causapin nata si Santiago.

Namutla si Linares at cusang napahila sa sacerdote, na nag-iisipisip sa
paglacad.

N~g magcagayo'y humalili naman sa pagpaparoo't parito sa caida si pari
Salvi, na naggugunamgunam ayon sa dati niyang caugalian.

Isang tinig na sa canya'y nagbibigay n~g magandang araw ang siyang
nagpahinto n~g canyang capaparoo't parito: tumunghay at ang nakita
niya'y si Lucas, na sa canya'y bumati n~g boong capacumbabaan.

 ¿Ano ang ibig mo? ang tanong n~g m~ga mata n~g cura.

 Among, ¡aco po ang capatid n~g namatay sa caarawan n~g fiesta! ang
sagot na cahapishapis ni Lucas.

Umudlot si pari Salvi.

 ¿At ano? ang ibinulong na bahagya na marin~gig.

Nagpupumilit umiyac si Lucas at pinapahid n~g panyo ang canyang m~ga
mata.

 Among, ang sinabing nagtutuman~gis, ¿naparoon po aco sa bahay ni don
Crisostomo upang humin~gi n~g cabayaran sa buhay ..., ipinagtabuyan muna
aco n~g sicad, at ang sabi'y aayaw raw siyang magbayad n~g ano man, sa
pagca't nan~ganib daw siyang mamatay sa sala n~g aking guiliw at
cahabaghabag na capatid. Nagbalic po aco o cahapon, n~guni't siya'y
nacapasa Maynila na, at nag-iwan n~g limang daang piso upang ibigay sa
akin, parang isang caawang-gawa, at ipinagbiling huwag na raw bumalic
aco cailan man! ¡Ah, among, limang daang piso sa aking caawa-awang
capatid, limang daang piso, ah! ¡among!...

N~g una'y pinakikinggan siya n~g cura na nagtataca at inuulinig ang
canyang pananalita, saca untiunting nasnaw sa canyang m~ga labi ang
isang lubhang malaking nagpapawalang halaga at pag-alipusta, sa
pagcamasid n~g gayong daya at paglambang, na cung nakita sana ni Lucas,
marahil siya'y tumacas at nagtumacbo n~g boong tulin.

 ¿At ano ang ibig mo n~gayon? ang itinanong na casabay ang sa canya'y
pagtalicod.

 ¡Ay! among, sabihin po ninyo sa akin, alang-alang sa Dios, cung ano
caya ang dapat cung gawin; sa tuwi na'y nagbibigay ang among n~g
mabubuting m~ga hatol....

 ¿Sino ang may sabi sa iyo? Hindi icaw tagarito....

 ¡Nakikilala ang among sa boong lalawigan!

Lumapit sa canya si pari Salvi na nanglilisic ang m~ga mata sa galit,
itinuro sa canya ang lansan~gan at saca sinabi sa gulat na si Lucas:

 ¡Humayo ca sa iyong bahay at pasalamat ca cay D. Crisostomo na hindi
ca ipinabilanggo! ¡Lumayas ca rito!

Nalimutan ni Lucas ang canyang pagpapacunwari at bumulong:

 Aba ang isip co'y....

 ¡Lumayas ca rito! ang sigaw ni pari Salvi na malaki ang galit.

 Ibig co po sanang makipagkita cay pari Damaso....

 May gagawin si pari Damaso ... ¡lumayas ca rito! ang muling
ipinagutos n~g matindi n~g cura.

Nanaog si Lucas na nagbububulong:

 ¡Isa pa naman ito ... pagca siya'y hindi nagbayad n~g magaling!...
Cung sino ang bumayad n~g magaling....

Nan~gagsidalo ang lahat, dahil sa malacas na catatalac n~g cura, pati ni
pari Damaso, ni capitan Tiago at ni Linares....

 ¡Isang walang hiyang hampas-lupa, na naparitong nanghihin~gi n~g limos
at aayaw magtrabajo! ang sinabi ni pari Salvi, na dinampot ang sombrero
at baston at tinun~go ang convento.




=XLIV.=

=PAGSISIYASAT NG CONCIENCIA.=


Mahabang araw at malulungcot na m~ga gabi ang guinawang pagtatanod sa
ulunan n~g hihigan; nabinat si Maria Clara caracaracang matapos
macapagcumpisal, at wala siyang sinasalita, sa boong canyang
pagcahibang, cun di ang pan~galan n~g canyang ina, na hindi niya
nakikilala. Datapuwa't siya'y pinacaaalagaan n~g canyang m~ga caibigang
babae, n~g canyang ama at n~g canyang tia; nagpapadala n~g m~ga pamisa
at n~g m~ga limos sa lahat n~g m~ga larawang mapaghimala; nan~gaco si
capitan Tiagong maghahandog n~g isang bastong guinto sa Virgen sa
Antipolo, at sa cawacasa'y nagpasimula n~g untiunting paghibas n~g
lagnat n~g boong cahusayan.

Nangguiguilalas ang doctor de Espadana sa m~ga cabisaan n~g jarabe de
altea at n~g pinaglagaan n~g liquen, m~ga panggamot na hindi binabago.
Sa laking pagcatuwa ni dona Victorina sa canyang asawa, isang araw na
natapacan nito ang cola n~g canyang bata, hindi niya nilapatan n~g
caugaliang parusang bawian n~g panglagay na n~gipin, cun di nagcasiya na
lamang na sa canya'y sabihin:

 ¡Cung hindi ca pa naguing pilay, tatapacan mo pati n~g corse!

 ¡At hindi gumagamit n~g corse si dona Victorina!

Isang hapon, samantalang dinadalaw ni Sinang at ni Victoria ang canilang
caibigan, nan~gagsasalitaan naman sa comedor ang cura, si capitang Tiago
at ang mag-anac ni dona Victorina, hanggang sila'y nan~gagmimirindal.

 Tunay n~gang aking dinaramdam n~g di cawasa, ang sinasabi n~g
doctor; at daramdamin din namang totoo ni pari Damaso.

 ¿At saan po ang sabi ninyong siya'y ililipat nila? ang itinanong ni
Linares sa cura.

 ¡Sa lalawigang Tayabas! ang isinagot n~g cura n~g walang cabahalaan.

 Ang magdaramdam naman n~g malaki ay si Maria pagca canyang
nalaman, ani capitang Tiago; siya'y canyang kinaguiguiliwang parang
isang ama.

Tiningnan siya n~g pasuliyap ni fray Salvi.

 Inaacala co po among, ang ipinagpatuloy ni capitang Tiago, sa
nagbuhat ang lahat n~g sakit na ito sa sama n~g loob na canyang
tinanggap n~g araw n~g fiesta.

 Gayon din ang aking acala, at magaling po ang guinawa ninyo sa hindi
pagpapahintulot na siya'y causapin ni Guinoong Ibarra; siya sana'y lalo
n~g lumubha.

 At cung hindi sa amin, ang isinalabat ni dona
Victorina, sumasalan~git na sana si Clarita at nag-aawit na n~g m~ga
pagpupuri sa Dios.

 ¡Amen Jesus! ang inacala ni capitan Tiagong marapat sabihin.

 Inyo rin namang palad na hindi nagcaroon ang aking asawa n~g ibang may
sakit na lalong mataas ang uri, sa pagca't cung nagcagayo'y napilitan
sana cayong tumawag n~g iba, at dito'y pawang m~ga han~gal; ang aking
asawa'y....

 Aking inaacala, at ipinagpapatuloy co ang aking sinabi, ang
isinalabat naman sa canya n~g cura, na ang pagcapan~gumpisal ni Maria
Clara ang siyang pinagbuhatan niyong magaling na pagbabago n~g canyang
calagayan, na siyang sa canya'y nacapagligtas n~g buhay. Higuit sa lahat
n~g gamot ang isang concienciang malinis, at pacaunawaing hindi co
tinututulan ang capangyarihan n~g dunong, ¡lalong-lalo na ang dunong sa
cirugia! n~guni't ang isang malinis na conciencia'y ... Basahin ninyo
ang m~ga banal na libro, at inyong makikita cung gaano ang m~ga sakit na
napagaling sa pamamag-itan lamang n~g isang mabuting confesion.

 Ipatawad po ninyo, ang itinutol ni dona Victorina na nag-init, ang
tungcol diyan sa capangyarihan n~g confesion.... gamutin n~ga po ninyo
ang asawa n~g alferez n~g isang confesion.

 ¡Isang sugat, guinoong babae, ay hindi isang sakit na may
ikinapangyayari ang conciencia! ang isinagot ni pari Salvi, na may
halong poot; gayon man, ang isang mabuting confesion ay macapaglalayo
sa canya sa pagtanggap n~g m~ga hampas na gaya n~g canyang m~ga
tinanggap caninang umaga.

 ¡Sa canya'y marapat! ang ipinagpatuloy ni dona Victorina, na parang
hindi niya narin~gig ang lahat n~g sinabi n~g pari Salvi. Napacawalang
bait ang babaeng iyan! Sa simbaha'y wala n~g guinagawa cung di masdan
aco, ¡mangyari baga! siya'y isang babaeng walang capararacan;
tatanun~gin co na sana siya niyong linggo cung mayroon acong m~ga
tautauhan sa mukha, n~guni't ¿sino ang magcacapol n~g dumi sa sarili sa
pakikipag-usap sa taong walang uri?

Sa ganang sa cura, nama'y parang hindi niya narin~gig ang lahat n~g m~ga
caltab na ito, at nagpatuloy:

 Maniwala po cayo sa akin, don Santiago; n~g malubos na gumaling ang
inyong anac ay kinacailan~gang makinabang bucas; dadalhan co siya rito
n~g viatico ... inaacala cong wala siyang ano mang dapat na
ipan~gumpisal, gayon man ... cung ibig niyang man~gumpisal n~g sandali
n~gayong gabi....

 Ayawan co, ang idinugtong agad ni dona Victorina, na sinamantala ang
isang patlang n~g salitaan, hindi co mapag-isip cung bakit may m~ga
lalaking nan~gagcacaroon n~g pusong mag-asawa sa gayong m~ga panggulat,
na gaya na n~ga n~g babaeng iyan; cahi't malayo'y namamasid cang saan
siya nanggaling; napagkikilalang namamatay siya n~g caingguitan;
¡mangyari baga! ¿gaano na ang sahod n~g isang alferez?

 Nalalaman na po ninyo, don Santiago, sabihin ninyo sa inyong pinsang
ihanda ang may sakit sa pakikinabang bucas; paririto aco n~gayong gabi
upang siya'y bigyang capatawaran sa mumunting casalanan....

At sa pagca't nakita niyang lamalabas si tia Isabel, pinagsabihan niya
ito sa wicang tagalog:

 Ihanda po ninyo ang inyong pamangkin sa pan~gun~gumpisal n~gayong
gabi; dadalhan co siya rito bucas n~g viatico; sa ganya'y lalong
madadali ang canyang paggaling.

 N~guni, Padre, ang ipinan~gahas na itinutol n~g kimi ni
Linares, baca po niya acalaing siya'y nan~gan~ganib na mamatay.

 ¡Huwag po cayong mabahala! ang sa canya'y isinagot na hindi siya
tinitingnan; nalalaman co ang aking guinagawa: marami n~g totoong may
sakit ang aking inalagaan. Bucod sa roo'y sasabihin niya cung ibig niya
o hinding makinabang, at makikita ninyong siya'y paooo sa lahat.

Ang unauna'y napilitan si capitan Tiagong sa lahat ay paoo.

 Pumasoc si tia Isabel sa silid na kinalalagyan n~g may sakit.

Nananatili sa hihigan si Maria Clara, namumutla, totoong namumutla; na
sa canyang tabi ang canyang dalawang caibigang babae.

 Cumain ca pa n~g isang butil, ang sa canya'y sabi ni Sinang n~g
paanas, at sa canya'y ipinakita ang isang butil na maputi, na kinuha sa
isang maliit na tubong cristal; ang sabi niya'y pagca nacaramdam icaw
n~g tunog o hugong sa tain~ga mo'y iyong ihinto ang panggagamot.

 ¿Hindi na ba sumulat uli sa iyo? ang tanong na marahan n~g may sakit.

 ¡Hindi, marahil siya'y totoong maraming guinagawa!

 ¿Hindi ba nagpapasabi sa akin n~g ano man?

 Walang sinasabi cung di canyang pagpipilitang siya'y alsan n~g
Arzobispo n~g excomunion upang....

Inihinto ang salitaan, sa pagca't dumarating ang tia.

 Sinabi n~g among na maghanda ca raw sa pan~gun~gumpisal, anac co, ani
tia Isabel; iwan ninyo siya at n~g magawa niya ang pagsisiyasat n~g
canyang conciencia.

 ¡Diyata't wala pa namang isang linggong nacapan~gun~gumpisal
siya! ang tutol ni Sinang, ¡Aco'y walang sakit, datapuwa't hindi aco
nagcacasala n~g lubhang malimit!

 ¡Aba! ¿hindi ninyo nalalaman ang sabi n~g cura: nagcacasala ang banal
n~g macapito sa maghapon? Hala, ¿ibig mo bang dalhin co rito sa iyo ang
"Ancora", ang "Ramillete" o ang "Matuwid na landas n~g pagpasa lan~git"?

Hindi sumagot si Maria Clara.

 Hala, hindi ca mapapagod, ang idinugtong n~g mabait na tia upang
aliwin siya; aco na ang babasa n~g pagsisiyasat n~g conciencia, at wala
cang gagawin cung di mag-alaala n~g m~ga casalanan.

 ¡Isulat mo sa canyang huwag na niya acong alalahanin! ang ibinulong
ni Maria Clara sa tain~ga ni Sinang, n~g ito'y nagpapaalam na sa canya.

 ¿Ano iyon?

 Datapuwa't nasoc ang tia at napilitan si Sinang na lumayo, na hindi
naunawa ang sinabi sa canya n~g canyang caibigan.

Inilapit n~g mabait na tia ang isang silla sa ilaw, naglagay n~g salamin
sa mata sa dulo n~g canyang ilong, binucsan ang maliit na libro at
nagsalita:

 Pakinggan mong magaling, anac co; pasisimulan co sa m~ga utos n~g
Dios; dadalan~gan co at n~g icaw ay macapaggunamgunam; cung sacali't
hindi mo naririn~gig na magaling ay sasabihin mo sa akin at n~g maulit
co sa iyo; nalalaman mo n~g sa icagagaling mo'y hindi aco napapagal
cailan man.

Nagpasimula n~g pagbasa, na ang tinig ay walang bagobago at anyong
humal, n~g m~ga pagdidilidili n~g m~ga bagay na ipinagcacasala. Siya'y
tumitiguil n~g matagal sa wacas n~g bawa't pangcat, upang mabigyang
panahon ang dalaga sa pag-aalaala n~g canyang m~ga casalanan at
pagsisihan.

Minamasdan ni Maria Clara ang alang-alang na walang tinutucoy. N~g
matapos na ang unang utos na "ibiguin ang Dios na lalo sa lahat n~g
bagay", hinihiwatigan siya ni tia Isabel sa ibabaw n~g canyang salamin
sa mata, at ikinatutuwa niya ang anyong pagca nagdidilidili at
nalulungcot. Banal na umubo, at pagcatapos n~g isang matagal na
paghinto'y pinasimulan ang pan~galawang utos. Bumabasa n~g taimtim sa
loob ang mabait na matandang babae, at n~g matapos ang pagbubulaybulay,
muling tiningnan ang canyang pamangkin, na untiunting ibinaling ang ulo
sa cabilang daco.

 ¡Bah! ang sinabi sa sarili ni tia Isabel; dito sa "huwag magpahamac
manumpa sa canyang santong pan~gala'y" hindi n~ga maaaring magcasala ang
abang ito! Lumipat tayo sa icatlo.

At ang pan~gatlong utos ay pinagmunglaymunglay at pinagwaring magaling
at binasa ang lahat n~g bagay na pinagcacasalanan n~g laban sa canya.
Muli na namang tiningnan niya ang higaan; datapuwa't n~gayo'y itinaas
n~g tia ang salamin, kinusot ang m~ga mata; nakita niyang dinala n~g
canyang pamankin ang panyo sa mukha at pinahid ang m~ga luha.

 ¡Hm! anya, ¡ejem! Minsa'y natulog ang caawaawang ito samantalang
nagsesermon.

At muling inilagay sa dulo n~g canyang ilong ang salamin niya sa mata,
saca sinabi sa sarili:

 Tingnan natin cung hindi siya gumalang sa canyang ama't ina, na gaya
n~g hindi niya pan~gin~gilin sa m~ga fiesta.

At binasa ang icapat na utos n~g tinig na lalong madalang at lalo n~g
pahumal, sa pagca't inaacala niyang sa gayong paraa'y lalo na niyang
binibigyang cadakilaan ang canyang gawa, na gaya n~g canyang nakitang
inaasal n~g marami sa m~ga fraile: hindi nakakapakinig kailan man si tia
Isabel n~g pan~gan~garal n~g isang cuakero, sa pagoa't cung nagcagayo'y
pinapan~ginig naman sana niya ang canyang catawan.

Samantala'y macailang dinala n~g dalaga ang panyo sa canyang m~ga mata,
at lalo n~g napapakingan ang lacas n~g canyang paghin~ga.

 ¡Pagcagalinggaling na caluluwa! ang iniisip sa sarili n~g matandang
babae; ¡siya na lubhang masunurin at mapagpacumbaba sa lahat! Aco'y
nagcasala n~g lalong marami cay sa canya, gayon may hindi aco
nangyaring-mapaiyac n~g totohanan cailan man.

At pinasimulan niya ang icalimang utos, na lalong mahahaba ang paghinto
at lalong ganap ang pagcahumal n~g pananalita, cay sa n~g una, sacali't
maari pa, na sa pagsusumicap niyang mainam sa gayong gawa'y hindi niya
narin~gig ang paghagulhol na iniinis n~g canyang pamangkin. Sa isa
lamang pagtiguil na canyang guinawa, pagcatapos n~g m~ga pagcanilaynilay
tungcol sa pagpatay sa capuwa tao sa pamamag-itan n~g sandata, narin~gig
niya ang m~ga daing n~g macasalanan. N~g magcagayo'y humiguit sa pagca
dakila ang tinig, pinagpilitan niyang basahin ang nalalabing utos sa
anyong nagbabala, at n~g mapanood niyang patuloy rin ang pag-iyac n~g
caniyang pamangkin.

 ¡Tuman~gis ca, anac, co, tuman~gis ca! ang canyang sinabi, at siya'y
lumapit sa higaan: cung gaano calaki ang iyong pagtan~gis ay gayon din
ang pagcadali n~g pagpapatawad sa iyo n~g Dios. Gamitin mo ang pighating
"contricion" sa pagca't lalong magaling cay sa "atricion." ¡Tuman~gis
ca, anac co, hindi mo nalalaman cung gaano ang aking galac na tinatamo
sa panonood co n~g iyong pag-iyac! Pagdagucan mo naman ang iyong dibdib,
huwag mo lamang calalacasan, sa pagca't may sakit ca pa.

Datapuwa't sa pagca't anaki'y mandin nagcacailan~gan ang pighati n~g
pag-iisa at n~g pagca walang nacamamalay, upang lumala, n~g makita ni
Maria Clarang siya'y nasubucan, untiunting tumiguil n~g pagbubuntong
hinin~ga, pinahid ang canyang m~ga mata, na walang sinasabing ano man at
hindi sumasagot sa canyang tia n~g cahi't cataga.

Ipinagpatuloy nito ang pagbasa, n~guni't sa pagca't huminto ang
pagtan~gis n~g sa canya'y nakikinig, lumipas ang caalaban n~g canyang
loob sa canyang gawa, at ang m~ga huling utos n~g Dios ay nacapag-antoc
sa canya at sa canya'y nacapaghicab, na ano pa't naguing malaking
casiraan sa pananalitang pahumal na nacayayamot na sa gayo'y nahihinto.

 ¡Hindi co mapaniniwalaan cung hindi co makikita! ang iniisip sa
sarili n~g matandang babae; nagcacasalang tulad sa isang sundalo ang
batang ito laban sa unang limang utos n~g Dios, datapuwa't hindi cahi't
isang casalanang magaang man lamang mula sa icaanim hangang sa icasampo,
ano pa't tumbalic sa amin! ¡Cung paano na ang lacad n~g daigdig n~gayon!

At nagsindi n~g isang candilang malaki sa Virgen sa Antipolo at dalawang
maliliit na candila sa Nuestra Senora del Rosario at sa Nuestra Senora
del Pilar, na canyang inihiwalay roon muna at inilagay sa isang suloc
ang isang garing na Santo Cristo, upang ipaunawang hindi dahil sa canya
caya isinindi ang m~ga candilang iyon. Hindi rin nacabahagui sa gayong
bagay ang Virgen sa Delaroche: siya'y isang taga ibang lupaing hindi
kilala, at hindi pa nacaririn~gig si tia Isabel n~g isa man lamang
himala na canyang guinawa.

Hindi namin nalalaman cung ano caya ang nangyari sa guinawang; confesion
n~g gabing iyon; pinagpipitagan namin ang m~ga lihim na iyan. Mahabang
totoo ang cumpisal, at nahiwatigan n~g tiang mula sa malayo'y
binabantayan ang pamangkin, na hindi ikinikiling n~g cura ang canyang
tain~ga sa m~ga salita n~g may sakit, cung di nacaharap sa mukha ni
Maria Clara, at tila mandin wari ibig niyang basahin o hulaan sa
pagcagagandang m~ga mata n~g dalaga ang m~ga pag-iisip.

Lumabas sa silid si pari Salving namumutla't nan~gin~gilis ang m~ga
labi. Sino mang macapanood n~g canyang noong nagdidilim at pigta n~g
pawis, mawiwicang siya ang nagcumpisal cay Maria Clara at hindi n~ga
narapat magcamit n~g capatawaran.

 ¡Jesus, Maria, Josef! ang sinabi n~g tia na nagcucruz; ¿sino ang
macatataroc sa calooban n~g m~ga kinabataan n~gayon?




=XLV.=

=ANG MGA PINAG-UUSIG.=


Tinatanglawan n~g isang malamlam na liwanag na inilalaganap n~g buwan at
umulusot sa malalagong m~ga san~ga n~g m~ga cahoy, ang isang lalaking
naglalagalag sa cagubatan, na maraha't mahinahon ang lacad. Manacanaca
at anaki baga'y n~g huwag maligaw, sumusutsot siya n~g isang tan~ging
tugtuguin, na ang caraniwa'y sinasagot n~g gayon ding sutsot sa dacong
malayo. Matamang nakikinig ang lalaki, at ipinagpapatuloy, pagcatapos,
ang paglacad na ang tinutunto'y ang malayong huni.

Sa cawacasan, n~g canyang maraanan ang libolibong m~ga nacahahadlang
cung gabi sa paglalacad sa isang gubat na hindi pa nalalacaran, siya'y
dumating sa isang maliit na puang na naliliwanagang ganap n~g buwan sa
icaapat na bahagui n~g canyang paglaki. Matataas na m~ga malalaking
batong buhay, na napuputun~gan n~g m~ga cahoy ang siyang nacababacod sa
paliguid, na ano pa't wari isang nababacurang panoorang naguiba; m~ga
cahoy na bagong putol, m~ga punong naguing uling ang nacapupuno sa
guitna, na nan~gahahalo sa pagkalalaking m~ga batong buhay, na
kinucumutan n~g pacaposcapos n~g Lumikha n~g canyang culubong na m~ga
dahong verde ang culay.

Bahagya pa lamang cararating n~g lalaking di kilala'y siyang paglabas
namang bigla n~g isang lalaki rin sa licuran n~g isang malaking bato,
lumapit at binunot ang isang revolver.

 ¿Sino ca? ang tanong sa wicang tagalog na mabalasic ang tinig,
casabay ang pagtataas n~g "gatillo" n~g canyang sandata.

 ¿Casama ba ninyo si matandang Pablo? ang sagot n~g bagong cararating
na mahinahon ang tinig, na hindi sinagot ang catanun~gan at hindi
nagugulumihanan.

 ¿Ang capitan ba ang itinatanong mo? Oo, narito.

 Cung gayo'y sabihin mong narito si Elias at siya'y hinahanap, anang
lalaki na hindi iba cung di ang talinghagang piloto.

 ¿Cayo po ba'y si Elias? ang itinanong n~g canyang causap na taglay
ang tan~ging pagpipitagan, at saca lumapit, at gayon ma'y patuloy rin
ang paguumang sa canya n~g bun~gan~ga n~g revolver; cung gayo'y ...
halicayo.

Sumunod sa canya si Elias.

Pumasoc sila sa isang anyong yun~gib na palusong sa cailaliman n~g lupa.
Ipinauunawa sa piloto, n~g tagapamatnubay na nacacaalam n~g daan, cung
palusong, cung cailan dapat yumucod o gumapang; gayon ma'y hindi nalao't
sila'y nan~gagsirating sa isang may anyong salas, na bahagya na
naliwanagan n~g m~ga huepe, at ang nan~garoroo'y labingdalawa o labing
limang lalaking may taglay na m~ga sandata, marurumi ang m~ga mukha at
cagulatgulat ang m~ga pananamit, na nacaupo ang m~ga iba, ang iba nama'y
nacahiga, at nagsasalitaan n~g bahagya. Namamasdan ang isang matandang
lalaking mapanglaw ang pagmumukha, nacapulupot sa ulo niya ang isang
bigkis na may dugo, nacalagay ang m~ga sico sa isang batong guinagawang
pinaca mesa, at pinagninilay-nilay ang ilaw na sa gayong caraming usoc
na ibinubuga'y bahagya na ang inilalaganap na liwanag: cung hindi sana
talastas nating iyo'y isang yun~gib n~g m~ga tulisan, mawiwica natin, sa
pagbasa n~g malaking pagn~gan~galit sa mukha n~g matandang lalaki, na
siya ang Torre n~g Gutom sa araw na sinusundan n~g paglamon ni Ugolino
sa canyang m~ga anac.

Umanyong humilig ang nan~gahihigang m~ga lalaki n~g dumating si Elias at
ang namamatnugot sa canya, datapuwa't sa isang hudyat nito'y
nan~gagsitahimic at nan~gagcasiya na lamang sa pagmamasid sa piloto, na
walang taglay na ano mang sandata.

Untiunting lumin~gon ang matandang lalaki at ang natagpuan n~g canyang
m~ga mata'y ang nacapagpipitagang kiyas ni Elias, na nacapugay na siya'y
pinagmamasdang puspos n~g calungcutan at pagbibigay halaga.

 ¿Icao ba? ang itinanong n~g matandang lalaki, na sumaya n~g caunti
ang m~ga mata n~g makilala ang binata.

 ¡Sa anong calagayan aking nasumpun~gan cayo! ang ibinulong ni Elias
sa babahagyang tinig at iguinagalaw ang ulo.

Hindi umimic ang matanda at tumun~go, humudyat n~g isa sa m~ga tao,
nanan~gagsitindig sila't lumayo, na canilang sinulyap muna't sinucat n~g
m~ga mata ang taas at bicas n~g pan~gan~gatawan n~g piloto.

 ¡Tunay n~ga! ang sinabi n~g matandang lalaki n~g silang dalawa'y
nagiisa na; n~g cata'y patuluyin sa aking bahay, na may anim na buwan
n~gayon, aco ang n~g panahong iyo'y nahahabag sa iyo; n~gayo'y nagbago
ang capalaran, n~gayo'y icaw naman ang nahahabag sa akin. N~guni't umupo
ca at sabihin mo sa akin cung bakit ca nacarating han~gang dito.

 May labing limang araw na n~gayong ibinalita sa akin ang nangyari sa
inyong casacunaan, ang madalang na isinagot n~g binata sa mahinang
tinig, na ang ilaw ang siyang tinitingnan; pagca alam co'y lumacad na
agad aco, nagpacabicabila aco sa m~ga cabunducan, halos dalawang
lalawigan ang aking nalibot.

 Napilitan acong tumacas at n~g huwag magsabog n~g dugong walang malay;
natatacot humarap ang aking m~ga caaway at ang canila lamang inilalagay
sa aking hirap ay ang ilang m~ga caawaawa, na walang guinawa sa akin
cahit caliitliitang casam-an.

N~g macalampas ang sandaling hindi pag-imic na guinamit ni Elias sa
pagbasa n~g m~ga caisipang mapapanglaw sa mukha n~g matandang lalaki,
nagpatuloy n~g pananalita ang binata:

 Naparito aco't ibig cong ipakiusap sa inyo ang isang bagay. Sa pagca't
hindi aco nacasumpong, cahi't aking pinaghanap, ang bahagyang labi man
lamang n~g mag-anac na may cagagawan n~g casawiang palad naming
mag-anac, minagaling co ang iwan ang lalawigang aking tinatahanan upang
tumun~go sa dacong timugan at makisama sa m~ga pulutong n~g m~ga hindi
binyagan at nabubuhay n~g boong kalayaan: ¿ibig po ba ninyong lisanin
ang bagong pinasisimul-an ninyong pamumuhay at sumama sa akin? Lalagay
acong tunay na inyong anac, yamang namatay ang anac po ninyo, at
kikilalin co cayong ama, yamang wala na acong magugulang?

Umiling ang matanda n~g paayaw, at nagsalita:

 Sa gulang na aking dinating, pagca niyacap n~g calooban ang isang
pasiyang cakilakilabot, ay dahil sa wala n~g sucat pagpaliiran. Isang
taong gaya co, na guinamit ang canyang cabataan at ang canyang
cagulan~gan sa pagpapagal at n~g camtan ang sariling guinhawa at ang sa
m~ga anac sa panahong hinaharap; isang taong nagpacumbaba sa lahat n~g
m~ga naguing calooban n~g canyang m~ga puno, na tumupad n~g boong
pagtatapat sa mabibigat na catungculan, na nagtiis n~g lahat upang
mamuhay sa catahimican at sa isang catiwasayang mangyayaring camtan;
pagca tinalicdan n~g ganitong taong pinalamig na ang dugo n~g panahon,
ang lahat n~g canyang pinagdaanan at ang boong pagdaraanan pa, at sumasa
m~ga pampan~gin na n~g libin~gan, ay sa pagca't canyang napagkilalang
lubos na walang capayapaang masusumpun~gan at ang catiwasiya'y hindi
siyang calakilakihang cagalin~gan! ¿Ano't magpapacatira pa sa hindi
sariling lupain upang magbuhay dukha? Dating aco'y may dalawang anac na
lalaki, isang anac na babae, isang bahay, isang cayamanan; aking dating
tinatamo ang pagpipitaga't pagmamahal n~g madla; n~gayo'y isang cahoy na
pinutlan n~g m~ga san~ga ang aking cawan~gis, lagalag, nagtatago,
pinag-uusig sa m~ga cagubatang tulad sa isang halimaw, ¿at anong dahil
at guinawa sa akin ang lahat n~g ito? Dahil sa inilugso n~g isang lalaki
ang capurihan n~g aking anac na babae, sa pagca't hinin~gi n~g m~ga
capatid sa lalaking iyang magsulit siya n~g catampalasanang canyang
guinawa, at sa pagca't ang lalaking iya'y nan~gin~gibabaw sa m~ga iba sa
pamamag-itan n~g pamagat na ministro (kinakatawan) n~g Dios. Inalintana
co, gayon man, ang lahat n~g ito, at acong ama, aco, na siniraan n~g
puri sa aking catandaan, aking ipinatawad ang caalimurahan,
ipinagpaumanhin co ang casilacbuhan n~g cabataan at ang m~ga carupucan
n~g catawang lupa, at sa casiraang iyong hindi na mangyayaring maisauli,
¿ano ang dapat cong gawin cung di ang huwag n~g umimic at iligtas ang
nalabi? Datapuwa't nan~ganib ang tampalasang baca sa humiguit cumulang
na cadalia'y camtan niya ang panghihiganti, caya't ang guinawa'y humanap
n~g capahamacan n~g aking m~ga anac na lalaki. ¿Nalalaman mo ba cung ano
ang canyang guinawa? ¿Hindi? ¿Natatalastas mo bang linubid ang
casinun~ga-lin~gang cunuwa'y linooban ang convento, at sa m~ga isinacdal
ay casama ang isa sa aking m~ga anac? Hindi nairamay iyong isa, sa
pagca't wala't na sa ibang bayan. ¿Nalalaman mo ba ang m~ga catacottacot
na pahirap na sa canila'y guinawa? Nalalaman mo, sa pagca't
nan~gagcacawan~gis ang ganitong m~ga pahirap sa lahat n~g m~ga bayan.
¡Aking nakita, nakita co ang aking anac na nacabiting ang tali sa
canyang sariling buhoc, narin~gig co ang canyang m~ga sigaw, aking
narin~gig na aco'y canyang tinatawag, at aco, sa aking caruwagan at
palibhasa'y namarati aco sa capayapaan, hindi aco nagcaroon n~g
catapan~gang pumatay o magpacamatay caya! ¿Nalalaman mo bang hindi
napatotohanan ang pangloloob na iyon, napaliwanagan ang bintang, at ang
naguing parusa'y ilipat sa ibang bayang ang cura, at ang aking anac ay
namatay dahil sa m~ga pahirap na guinawa sa canya? ¡Ang isa, ang
nalalabi sa akin, ay hindi duwag na gaya n~g canyang ama; at sa
catacutan n~g tacsil na nagpahirap na ipanghiganti sa canya ang
pagcamatay n~g canyang capatid, guinamit na dahilan ang cawal-an n~g
"cedula personal" na nalimutang sandali, piniit n~g Guardia Civil,
pinahirapan, guinalit at pinasamang totoo ang loob sa casalimura
hanggang sa siya'y mapilitang magpacamatay! At aco, aco'y buhay pa
pagcatapos n~g gayong calakilakihang cahihiyan, datapuwa't cung hindi
aco nagcaroon n~g tapang-ama sa pag-sasanggalang n~g aking m~ga anac,
may natitira pa sa aking isang puso upang italaga sa isang panghihiganti
at manghihiganti aco! Untiunting nan~gagcacatipon ang m~ga maygalit sa
ilalim n~g aking pamiminuno, pinararami ang m~ga cawal co n~g aking m~ga
caaway, at sa araw na mapagkilala cong aco'y macapangyarihan na,
lulusong aco sa capatagan at tutupukin co sa apoy ang aking
panghihiganti at ang aking sariling buhay! ¡At darating ang araw na iyan
o walang Dios!

At nagtindig ang matandang lalaki, na nagn~gin~gitn~git, at idinagdag,
na nagniningning ang panin~gin, malagunlong ang tinig at sinasabunutan
ang canyang mahahabang m~ga buhoc:

 ¡Sumpain aco, sumpain aco na aking piniguil ang mapanghiganting camay
n~g aking m~ga anac; aco n~ga ang pumatay sa canila! ¡Cung pinabayaan co
sanang mamatay ang may sala, cung hindi sana aco lubos nanalig sa
justicia n~g Dios at sa justicia n~g m~ga tao, n~gayon disi'y may m~ga
anac pa aco, marahil sila'y nan~gagtatago, datapuwa't n~gayo'y may m~ga
anac naman sana aco, at hindi sila sana nan~gamatay sa capapahirap!
¡Hindi aco ipinan~ganac upang maguing ama, caya wala acong m~ga anac
n~gayon! ¡Sumpain aco, na hindi co natutuhang makilala sa aking
catandaan ang lupaing aking kinatatahanan! Datapuwa't matututo acong
ipanghiganti co cayo sa pamamag-itan n~g apoy, n~g dugo at n~g aking
sariling camatayan!

Ang culang palad na ama, sa casilacbuhan n~g canyang pighati, nalabnot
ang bigkis n~g ulo, at dahil sa gayo'y nabucsan ang sugat sa noo, at
doo'y bumalong ang isang batisang dugo.

 Pinagpipitagan co ang inyong pighati, ang muling sinabi ni Elias, at
napagwawari co ang inyong panghihiganti; aco nama'y gaya rin ninyo, at
gayon man, sa aking pan~gan~ganib na baca aking masugatan ang walang
malay, lalong minamagaling co pa ang calimutan co ang aking m~ga
casawiang palad.

 ¡Mangyayari cang macalimot, sa pagca't bata icaw at sa pagca't hindi
ca namamatayan n~g isa man lamang anac, n~g sino mang siyang iyong
catapusang maaasahan! N~guni't aking ipinan~gan~gaco sa iyo, hindi co
sasactan ang sino mang walang casalanan. Nakikita mo ba ang sugat na
ito? Upang huwag cong mapatay ang isang caawaawang cuadrillerong
gumaganap n~g canyang catungculan, ipinaubaya cong siya ang sumugat sa
akin.

 Datapuwa't tingnan po ninyo ani Elias pagca lampas n~g sandaling
hindi pag-imic; tingnan po ninyo cung alin ang cakilakilabot na siga na
inyong pagsusugbahan sa ating culang palad na m~ga bayan. Cung gaganapin
n~g inyong sariling m~ga camay ang inyong panghihiganti, gaganti n~g
catacot tacot ang inyong m~ga caaway, hindi laban sa inyo at hindi rin
laban sa m~ga taong sandatahan, cung di laban sa bayan, na ang
caraniwa'y siyang isinusumbong, at pagcacagayo'y ¿gaano caraming m~ga
paglabag sa catuwiran ang mangyayari!

 ¡Mag-aral ang bayang magsanggalang sa sarili, magsanggalang sa sarili
ang bawa't isa!

 ¡Talastas po ninyong iya'y hindi mangyayari! Guinoo, cayo po'y aking
nakilala n~g ibang panahon, niyong panahong cayo po'y sumasaligaya,
niyao'y pinagcacalooban ninyo aco n~g m~ga paham na aral; maitutulot
baga ninyong?...

Naghalukipkip ang matanda at wari'y nakikinig.

Guinoo, ang ipinagpatuloy ni Elias, na pinacasusucat na magaling ang
canyang m~ga wika; nagca palad acong macagawa n~g isang paglilingcod sa
isang binatang mayaman, may magandang puso, may caloobang mahal at mithi
ang m~ga icagagaling n~g canyang tinubuang bayan. Ang sabihana'y may
m~ga caibigan ang binatang ito sa Madrid, ayawan co, datapuwa't ang
masasabi co sa inyo'y siya'y caibigan n~g Capitan General. ¿Ano po ang
inyong acala cung siya'y ang ating papagdalhin n~g m~ga carain~gan n~g
bayan at siya'y pakiusapan nating magmalasakit sa catuwiran n~g m~ga
sawing palad?

Umiling ang matandang lalaki.

 ¿Mayaman ang sabi mo? walang iniisip ang m~ga mayayaman cung hindi ang
dagdagan ang canilang m~ga cayamanan; binubulag sila n~g capalaluan at
n~g caparan~galanan, at sa pagca't ang caraniwa'y magaling ang canilang
calagayan, lalo na cung sila'y may m~ga caibigang macapangyarihan, sino
man sa canila'y hindi nagpapacabagabag sa pagmamalasakit sa m~ga culang
palad. Nalalaman cong lahat, sa pagca't n~g una'y aco'y mayaman!

 N~guni't ang taong sinasabi co po sa inyo'y hindi cawan~gis n~g m~ga
iba: siya'y isang anac na inalimura dahil sa pag-aala-ala sa canyang
ama; siya'y isang binata, na sa pagca't hindi malalao't magcacaasawa,
nag-iisip isip siya n~g sa panahong darating, n~g isang magandang
casasapitan n~g canyang m~ga anac.

 Cung gayo'y siya'y isang taong magtatamong ligaya; ang catuwiran
nating ipinagtatanggol ay hindi ang sa m~ga taong na sa caligayahan.

 ¡Datapuwa't iyan ang catuwirang ipinagtatanggol n~g m~ga taong may
puso!

 ¡Hari na n~ga! ang muling sinabi n~g matandang lalaki at saca
naupo, ipalagay mo n~g ang binatang iya'y sumang-ayong siya ang
maghatid n~g ating carain~gan hangang sa Capitang General; ipalagay mo
n~g siya'y macakita sa pan~gulong bayan n~g Espana n~g m~ga diputadong
magsanggalang sa atin, ¿inaacala mo na baga cayang papagtatagumpayin na
ang ating catuwiran?

 Atin munang ticmang gawin bago tayo gumamit n~g isang paraang
kinacailan~gang magsabog n~g dugo, ang isinagot ni Elias, Dapat na
macapagtaca po sa inyo, na aco, na isa rin namang sawing palad, bata at
malacas ang catawan, ang siyang makiusap sa inyo, na cayo'y matanda na't
mahina, n~g m~ga paraang payapa: at ganito, sa papca't aking napanood
ang lubhang maraming cahirapang tayo rin ang may cagagawang gaya rin n~g
m~ga cagagawan n~g m~ga malulupit; ang mahina ang siyang nagbabayad.

 ¿At cung sacaling wala tayong magawang ano man?

 May magagawa tayo cahi't cacaunti, maniwala po cayo; hindi ang lahat
n~g m~ga nan~gan~gatungculan sa baya'y hindi marunong cumilala n~g
catuwiran. At cung wala tayong masundaan, cung aayaw pakinggan ang ating
cahin~gian, cung magpacabin~gi na ang tao sa capighatian n~g canyang
capuwa, pagnagcagayo'y ¡hahandog po aco sa bawa't inyong ipag-uutos!

Niyacap ang binata n~g matandang lalaking lipos n~g malaking catuwiran.

 Tinatanggap co ang iyong panucala, talastas cong gumaganap ca n~g
iyong pan~gaco. Paririto ca sa aki't cata'y tutulun~gan upang
maipanghiganti ang iyong m~ga magugulang, at aco nama'y tutulun~gan mo
upang maipanghiganti co ang aking m~ga anac, ¡ang aking m~ga anac na
pawang nacacatulad mo!

 Samantala'y huwag po ninyong pababayaang mangyari ang ano mang
gahasang cagagawan.

 Isasalaysay mo ang m~ga carain~gan n~g bayang pawang talastas mo na,
¿Cailan co malalaman ang casagutan?

 Sa loob po n~g apat na araw ay mag-utos po cayo n~g isang taong
makipagkita sa akin sa pasigan n~g San Diego, at sasabihin co sa canya
ang maguing casagutan sa akin n~g taong aking inaasahang.... Cung siya'y
sumang-ayo'y canilang kikilalanin ang ating catuwiran, at cung hindi'y
aco ang unaunang matitimbuang sa pakikilabang ating gagawin.

 Hindi mamamatay si Elias, si Elias ang mamiminuno cung matimbuang si
capitang Pablong busog na ang puso sa canyang panghihiganti, anang
matandang lalaki.

At siya rin ang sumama sa binata hanggang sa macalabas sa labas.




=XLVI.

SABUNGAN.=


Upang ipan~gilin sa Filipinas ang hapon n~g araw n~g linggo'y napasasa
sabun~gan ang caraniwan, na gaya naman sa Espanang ang larong pakikiaway
n~g tao sa toro ang siyang pinaroroonan. Ang pagsasabong n~g manoc,
hilig na masamang dito'y dinala n~g m~ga taga ibang lupain at mahiguit
n~g isang daang taong guinagawang panghuli n~g salapi, ay isa riyan sa
m~ga pan~git na pinagcaratiban n~g bayan, na lalong malaki ang casam-an
cay sa opio sa m~ga insic; diya'y napaparian ang dukha't inilalagay sa
pan~ganib ang canyang boong pagcabuhay, sa pagmimithing siya'y
magcasalaping hindi nagpapagal; napaparian diyan ang mayaman't n~g
maglilibang, at diya'y caniyang guinagamit ang salaping labi sa canyang
m~ga piguing at m~ga "misa de gracia"; datapwa't sa canila (sa m~ga
mayayaman) ang capalarang diya'y pinaglalaruan, palibhasa'y magaling na
totoo ang pagcacaturo sa sasabun~gin, marahil lalong magaling cay sa
pagcaturo sa canilang anac na lalaki, na siyang hahalili sa ama sa
sabun~gan, at wala n~ga caming itututol sa bagay na ito.

Sa pagca't ipinahihintulot n~g Gobierno, at hanggang halos canyang
ipinagaanyaya, sa pag-uutos na gawin ang gayong panoorin sa "hayag na
m~ga plaza", sa "m~ga araw n~g fiesta" (at n~g makita n~g lahat at
macahicayat ang uliran), "pagcatapos n~g misa mayor hanggang sa dumilim
sa hapon" (walong oras), dumalo tayo sa larong ito upang hanapin ang
ilang m~ga cakilala.

Walang ikinatatan~gi ang sabun~gan sa San Diego sa m~ga sabun~gan sa
iba't ibang bayan, liban na lamang sa ilang m~ga bagay. Nababahagui sa
tatlong pitac: ang una, sa macatwid baga'y ang pasucan, ay isang
malaking cabahayang tuwid, na may dalawampong metro ang haba at labing
apat na metro ang luang; sa isa sa canyang m~ga taguilira'y may isang
pintuang isang babae ang caraniwang nagbabantay, na siyang catiwala sa
paninin~gil n~g sa pinto, o cabayaran sa pagpasoc doon. Sa buwis na
itong bawa't isa'y nagbibigay roon, tumatanggap ang Gobierno n~g isang
bahagui, m~ga ilang daang libong piso sa isang taon: sinasabing sa
salaping itong ibinabayad n~g "vicio" upang siya'y magcaroon n~g
calayaan, nanggagaling ang ipinagpapatayo n~g m~ga maiinam na m~ga
paaralan, ipinagpapagawa n~g m~ga tulay at m~ga daan, ipinagtatatag n~g
m~ga ganting pala upang lumusog ang pagsasaca at pan~gan~galacal ...
purihin nawa ang vicio na naghahandog n~g gayong lubhang magagaling na
m~ga bun~ga! Sa unang pitac na ito nalalagay ang m~ga nan~gagbibili n~g
hitso, m~ga tabaco, m~ga cacanin, m~ga pagcain at iba pa; naririan diyan
ang caramihang batang lalaking sumasama sa canilang m~ga ama o amaing sa
canila'y nagsasakit n~g pagtuturo n~g m~ga lihim n~g pamumuhay.

Capanig ang pitac na ito n~g isa pang lalong malaki n~g caunti, isang
pinaca salas, na pinagtitipunan n~g madla bago gawin ang m~ga "soltada".
Nariyan ang pinacamarami sa m~ga manoc, na nan~gatatali n~g isang lubid
sa lupa, sa pamamag-itan n~g isang pacong but-o o luyong; nariyan ang
m~ga tahur, ang m~ga malulugdin sa sabong, ang mananari: diyan
nan~gagcacayari, nagninilaynilay, nan~gun~gutang, sumusumpa,
nagtutun~gayaw, humahalachac; hinihimas niyon ang canyang manoc, na
pinaraanan n~g camay ang ibabaw n~g makikintab na m~ga balahibo;
sinisiyasat nama't binibilang nito ang m~ga caliskis sa m~ga paa;
pinagsasalitaanan ang m~ga maiinam na gawa n~g m~ga bayani; diya'y
inyong mapapanood ang maraming m~ga mukhang malulungcot, na bitbit sa
m~ga paa ang bangcay na wala n~g balahibo; ang pinacamahalmahal na hayop
sa loob n~g ilang buwan, pinalayawlayaw at sa canya'y ipinagcatiwala ang
lalong caayaayang m~ga pag-asa, n~gayo'y wala cung di isang bangcay na
lamang, na ipagbibili sa isang peseta, upang lutuing luya ang cahalo at
canin sa gabi ring iyon: "sic transit gloria mundi". Pauwi na ang natalo
sa canyang bahay, na pinaghihintayan sa canya n~g esposang cacabacaba
ang loob at n~g m~ga limalimahid na m~ga anac, na hindi na taglay ang
caunting pamimilac at ang sasabun~gin. Yaong lahat na m~ga panaguinip na
calugodlugod, yaong m~ga pagaalagang tumagal n~g mahabang panahon, mula
sa pagbubucang liwayway hanggang sa paglubog n~g araw, yaong lahat n~g
m~ga pagpapahirap at pagpapagal, ang kinauwia'y isang peseta, ang m~ga
nalabing abo sa gayong cacapal na aso. Sa ulutang ito nakikipagtutulan
ang lalong pan~god na isip: ang lalong gagasogaso'y pinagsisiyasat na
magaling ang gayong bagay, tinitimbang, pinagmamasid, ibinubucadcad ang
m~ga pacpac, hinihipo ang m~ga casucasuan n~g m~ga hayop na iyon.
Maiinam na totoo ang pananamit n~g m~ga ilang sinusundan at liniliguid
n~g m~ga caanib n~g canicanilang m~ga sasabun~gin; marurumi naman ang
m~ga iba, natatatac sa canilang mamayat na m~ga mukha ang larawan n~g
vicio, at canilang sinusundan n~g boong pagmimithi ang m~ga kilos n~g
m~ga mayayaman at canilang pinagmamasdang magaling ang m~ga pustahan, sa
pagca't mangyayaring mahuho ang m~ga bulsa, datapuwa't hindi
nangyayaring masiyahan ang masamang hilig; diya'y walang mukhang hindi
guising; diya'y wala ang mapagpabayang filipino, ang tamad, ang hindi
makibuin: ang lahat ay pawang kilusan, masimbuyong budhi, pagsusumicap;
masasabing sila'y may isang cauhawang siyang nagbibigay casayahan sa
tubig sa pusali.

Buhat sa ulutang ito'y tumutun~go sa labanang ang pamagata'y "Rueda".
Ang tuntun~gan nito, na nababacuran n~g cawayan, ang caraniwa'y mataas
cay sa dalawang panig na sinabi na n~g una. Sa dacong itaas, na halos
sumusuco na sa bubun~gan, may m~ga graderia, lunsodlunsod bagang upuan,
na iniuucol sa m~ga manonood o m~ga magsasabong, dalawang salitang
nagcacaisa n~g kinauuwian. Sa boong itinatagal n~g labanan ay napupuno
ang m~ga graderiang ito n~g m~ga taong may gulang na at n~g m~ga batang
nan~gagsisigawan, nan~gaghihiyawan, nan~gagpapawis, nan~gag-aaway at
nan~gagtutun~gayaw: ang cagalinga'y bihirang bihira ang babaeng
nacararating diyan. Nan~gasasa "Rueda" ang m~ga taong litaw, ang m~ga
mayayaman, ang m~ga bantog na "tahur", ang contratista (a entista) at
ang sentenciador (tagahatol). Sa lupa, na mainam ang pagcacapicpic ay
nan~gaglalaban ang m~ga hayop, at buhat diya'y ipinamamahagui n~g
Capalaran sa m~ga familia ang m~ga tawanan o m~ga pagtan~gis, ang
magagaling na pagcain o ang cagutuman.

Sa horas n~g ating pagpasoc ay naroroon na ang gobernadorcillo, si
capitang Pablo, si capitang Basilio, si Lucas, ang tao bagang may pilat
sa mukha, na totoong nagdamdam n~g pagcamatay n~g canyang capatid.

Lumapit si capitang Basilio sa isa sa m~ga taong bayan at tumanong:

 ¿Nalalman mo ba cung anong manoc ang dala rito ni Capitang Tiago?

 Hindi co po na lalaman; may dumating po sa canyang dalawa caninang
umaga, ang isa sa canila'y ang lasac na tumalo sa talisayin n~g Consul.

 ¿Sa acala mo caya'y mailalaban sa canya ang aking si bulic?

 ¡Aba, nacu, mailalaban po! ¡Ipupusta co po sa inyong manoc ang aking
bahay at ang aking baro!

Dumarating sa sandaling iyon si capitang Tiago. Ang pananamit ay tulad
sa m~ga malalacas na magsasabong: barong lieszong Caatong, salawal na
lana at sombrerong jipijapa. Sumusunod sa canya ang dalawang alila; dala
n~g isa ang lasac at ang isa nama'y isang puting sasabun~ging totoong
pagcalakilaki.

 ¡Ang sabi sa akin ni Sinang ay pagaling na n~g pagaling si Maria! ani
capitang Basilio.

 Wala n~g lagnat, datapuwa't mahina pa.

 ¿Natalo po ba cayo cagabi?

 Caunti; nalalaman cong nanalo cayo ... titingnan co cung macababawi
aco.

 ¿Ibig po ba ninyong isabong ang lasac? ang tanong ni capitang
Basilio, na tinitingnan ang manoc, at saca hinin~gi ito sa alila.

 Alinsunod, sacali't may pustahan.

 Gaano po ba ang ipupusta ninyo.

 Cung magcuculang din lamang sa dalawa'y hindi co na isasabong.

 ¿Inyo bang nakita na ang aking bulic? ang tanong ni capitang Basilio
at saca tinawag ang isang taong may dalang isang maliit na sasabun~gin.

 ¿Gaano po ba ang ipupusta ninyo? ang tanong.

 Cung gaano ang inyong ipusta.

 ¿Dalawa at limang daan?

 ¿Tatlo?

 ¡Tatlo!

 ¡Sa susunod!

Ilinaganap n~g nan~gagcacabilog na mapakialam sa buhay n~g may buhay,
ang balitang papaglalabanin ang dalawang bantog na manoc; capuwa sila
may m~ga pinagdaanan at capuwa cabalitaan sa galing. Ibig n~g lahat na
makita, masiyasat ang dalawang cabalitaan; may m~ga nagpapasiya, may
nanghuhula.

Samantala'y lumalaki ang cain~gayan, nararagdagan ang caguluhan,
linulusob ang Rueda, linulundag ang m~ga graderia. Dala n~g m~ga
"soltador" sa Rueda ang dalawang manoc, isang puti at isang pula, na
capuwa may sandata na, baga man ang m~ga tari ay may caluban pa.
Naririn~gig ang m~ga sigaw na "sa puti!", "sa puti!", may man~gisan~gisa
namang sumisigaw n~g "sa pula!" Ang puti ang siyang "llamado" at ang
pula ang "dejado".

Sa guitna n~g caramiha'y nan~gagpapalibotlibot doon ang guardia civil;
hindi nila suot ang pananamit na ucol sa mahal na capisanang ito;
datapuwa't hindi naman sila nacapaisano. Salawal na guingong may
franjang pula, barong nababahiran n~g azul na galing sa naaalis na tina
n~g blusa, gorrang pangcuartel narito ang canilang panglinlang na soot
na nababagay naman sa canilang inuugali: namumusta at nagbabantay,
nanggugulo at nan~gagsasalitang di umano'y panan~gagasiwaan nila ang
pananatili n~g capayapaan.

Samantalang nan~gagsisigawan, isinasahod ang camay, kinacalog sa camay
ang caunting salaping pinacacalasing; samantalang hinihicap sa bulsa ang
catapustapusang salapi, o sacali't walang salapi ay nan~gan~gaco, at
ipinan~gan~gacong ipagbibili ang calabaw, ang malapit n~g anihin sa
bukid, at iba pa; dalawang bagongtao, na wari'y magcapatid, sinusundan
n~g m~ga panin~ging nananaghili ang m~ga naglalaro, nan~gagsisilapit,
bumubulong n~g ilang kiming pananalitang sino may walang nakikinig,
nalalao'y lalong nan~galulungcot at nan~gagtitin~ginang masasama ang
loob at nan~gagn~gin~gitn~git. Paimis na sila'y pinagmamasid ni Lucas
n~gumin~giti n~g n~giting malupit, pinatutunog ang m~ga pisong pilac,
dumaan siya sa siping n~g dalawang magcapatid, at saca siya sumigaw nasa
"Rueda" ang tin~gin:

 Narito ang limampo, limampu laban sa dalawampo, ¡sa puti!

Nan~gagtitigan ang magcapatid.

 ¡Sinasabi co na sa iyo, ang ibinubulong n~g matandang capatid, na
huwag mong ipaglahatan ang cuarta; cung nakinig ka sana sa akin,
n~gayo'y may ipupusta tayo sa pula!

Lumapit n~g boong cakimian ang bunso cay Lucas at kinalabit siya sa
bisig.

 ¡Aba! ¿icaw pala? ang biglang sinabi nito, na lumin~gon at
nagpapacunwari n~g pagtataca; pumapayag ba ang capatid mo sa sinabi co
sa canya o naparito ca't pumupusta?

 ¿Paanong ibig ninyong cami'y macapusta'y natalo na ang lahat naming
salapi?

 ¿Cung gayo'y pumayag na cayo?

 ¡Aayaw siya! cung pautan~gin sana ninyo cami n~g caunti, yamang
sinasabi ninyong cami inyong nakikilala....

Kinamot ni Lucas ang ulo, hinila ang baro at muling nagsalita:

 Tunay n~gang cayo'y aking nakikilala; cayo'y si Tarsilo at si Bruno,
m~ga cabataan at malalacas. Talastas cong ang matapang ninyong ama'y
namatay dahil sa ibinibigay sa canyang isang daang palo sa araw araw n~g
m~ga sundalo; alam cong hindi ninyo iniisip na ipanghiganti siya ...

 Huwag po sanang makialam cayo sa aming pamumuhay; ang isinalabat sa
canya n~g matandang capatid na si Tarsilo, iya'y nacahihila n~g
casacunaan. Cung wala caming capatid na babae'y malaon n~g panahong
cami'y binitay na sana!

 ¿Binitay na cayo? ang m~ga duwag lamang ang nabibitay, ang walang
salapi at walang tumatangkilik. At sa paano ma'y malapit ang bundoc.

 ¡Sandaang piso laban sa dalawampo, sa puti aco! ang sigaw n~g isang
nagdaan.

 Pautan~gin ninyo cami n~g apat na piso ..., tatlo ... dalawa, ang
ipinamanhic n~g lalong bata; pagdaca'y babayaran namin cayo n~g ibayo;
pasisimulan na ang soltada.

Muling kinamot n~g Lucas ang ulo.

 ¡Tst! Hindi akin ang salaping ito, ibinigay sa akin ni Don Crisostomo
at inilalaan sa m~ga ibig maglingcod sa canya. N~guni't aking nakikitang
cayo'y hindi gaya n~g inyong ama; iyon ang tunay na matapang; ang hindi
matapang ay huwag maghanap n~g m~ga laro.

At saca umalis doon, baga man hindi totoong nagpacalayo.

 ¿Pumayag na tayo, may pinagcacaibhan pa ba? ani Bruno. Iisa ang
kinauuwian n~g mabitay o mamatay na marahil: walang ibang kinauukulan
nating m~ga dukha.

 Tunay na n~ga, n~guni't gunitain mo ang ating capatid na babae.

Samantala'y nagliwanag ang "rueda", magpapasimula ang labanan.
Tumatahimic na ang m~ga tinig, at nan~gatira sa guitna ang dalawang
"soltador" (taga-bitaw) at ang mananari. Sa isang hudyat n~g
"sentenciador" (tagahatol) ay inalsan n~g mananari ang m~ga tari n~g
canicanyang caluban, at cumikintab ang m~ga maninipis na m~ga talim, na
pawang nan~gagbabala, maniningning.

Lumapit sa bacod ang dalawang magcapatid na capuwa malungcot, itinuon
ang canilang noo sa cawayan at nan~gagmamasid. Lumapit ang isang lalaki
sa canila at sila'y binulun~gan sa tain~ga.

 ¡Pare! ¡isang daang piso laban sa sampo, sa puti aco!

Tiningnan siya ni Tarsilo n~g patan~ga. Sinico siya ni Bruno, at sinagot
niya ito n~g isang un~gol.

Tan~gan n~g m~ga soltador ang m~ga manoc n~g isang anyong calugod-lugod,
at iniin~gatan nilang huwag silang masugatan. Dakilang catahimican ang
naghahari: masasapantahang liban na lamang sa dalawang soltador ang m~ga
naroroo'y pawang m~ga cagulatgulat na m~ga taotaohang pagkit. Pinaglapit
nila ang dalawang manoc; tinangnan n~g isa ang ulo n~g canyang manoc at
n~g tucain n~g calaban upang magalit, at bago guinawa naman n~g isa sa
canyang manoc ang gayon din; dapat magcaroon n~g pagcacatulad sa lahat
n~g pag-aaway, na ano pa't cung ano ang nangyayari sa m~ga sasabun~gin
sa Paris ay cawan~gis din sa m~ga sasabun~gin dito. Pinapagharap,
pagcatapos at pinapagcahig sila, at sa gayong paraa'y nauunawa n~g m~ga
caawaawang m~ga hayop cung sino ang bumunot sa canila n~g isang maliit
na balahibo at cung sino ang canilang macacalaban. Nagsisipanindig na
ang canilang m~ga puloc, nan~gagtititigan at m~ga kidlat n~g galit ang
siyang nan~gagsisitacas sa canilang mabibilog at maliit na m~ga mata.
Pagcacagayo'y dumating na capanahunan; binitiwan sila sa lupa, na
nan~gagcacalayo n~g caunti, at saca sila linayuan.

Marahang nan~gaglalapit sila. Nan~garirinig ang yabag n~g canilang yapac
sa matigas na lupa; sino ma'y hindi nagsasalita, sino ma'y hindi
humihin~ga. Ibinababa at itinataas ang ulo, na wari'y nan~gagsusucatan
sa tin~ginan, bumubulong ang dalawang sasabun~gin n~g marahil pagbabala
o pagpapawalang halaga. Natanawan nila ang maningning na dahon n~g tari,
na nagsasabog n~g malamig ang nan~gan~gazul na sinag; nagbibigay sigla
sa canila ang pan~ganib, at walang ano mang tacot na nagpapanalubong ang
dalawa, n~guni't sa isang hakbang na layo'y nan~gagsihinto,
nan~gagtitigan, ibinaba ang ulo at muling pinapan~galinag ang canilang
balahibo. Sa sandaling iyo'y naligo n~g dugo ang canilang maliit na
utac, sumilang ang lintic, at taglay ang canilang catutubong tapang ay
mabilis na nagpanalpoc ang dalawa, nagcapanagupa ang tuca laban sa tuca,
ang dibdib laban sa dibdib, ang patalim laban sa patalim at ang pacpac
laban sa pacpac: naiwasan n~g isa't isa n~g boong catalinuan ang sacsac
at walang nanglaglag cung hindi ilang balahibo lamang. Muling nagtitigan
na naman; caguinsaguinsa'y biglang lumipad ang puti, napaimbulog at
iniwawasiwas ang pamatay na tari; n~guni't ibinaluctot n~g pula ang
canyang m~ga hita at ibinaba ang ulo, caya walang nahampas ang puti cung
di ang han~gin; n~guni't pagbaba sa lapag, sa pan~gin~gilag na siya'y
masacsac sa licod, malicsing pumihit at humarap sa calaban. Dinaluhong
siya n~g sacsac n~g pula n~g boong galit, n~guni't marunong
magsanggalang n~g boong calamigan n~g loob: hindi n~ga walang cabuluhang
siya lubos na kinalulugdan n~g caramihang naroroon. Hindi
kinalilin~gatan n~g lahat ang matamang panonood n~g m~ga nangyayari sa
paglalaban, at may m~ga ilang cahi't hindi sinasadya'y nan~gapapasigaw.
Unti-unting nasasabugan ang lupa n~g m~ga balahibong pula at puti, na
pawang natitina n~g dugo: datapuwa't hindi ang salitaa'y ititiguil ang
labanan sa unang pagcacasugat: sa pagsunod n~g filipino sa m~ga
cautusang lagda n~g Gobierno, ang ibig niya'y matalo cung sino ang unang
mamatay o cung sino ang unang tumacbo. Nadidilig na n~g dugo ang lupa,
madalas ang sacsacan, n~guni't hindi pa masabi cung sino sa dalawa ang
magtatagumpay. Sa cawacasan, sa pagtikim sa cahulihulihang pagpupumilit,
sumalpoc ang puti upang ibigay ang panghuling sacsac, ipinaco ang
canyang tari sa isang pacpac n~g pula at napasabit na m~ga buto;
datapuwa't nasugatan ang puti sa dibdib, at ang dalawa, na capuwa
linalabasan n~g dugo, nanglulupaypay, humihin~gal, nan~gagcacacabit, ay
hindi nan~gagsisikilos, hanggang sa natimbuang puti, sumuca n~g dugo sa
tuca, nan~gisay at naghin~galo; ang pulang nacacabit sa canya sa pacpac
at nananatili sa canyang tabi, ay untiunting ibinaluctot ang m~ga hita
at marahang pumikit.

N~g magcagayo'y inihatol n~g sentenciador, sa pag-alinsunod sa cautusan
n~g pamahalaan, na ang pula'y nanalo. Isang walang wastong sigawan ang
siyang nagpasalamat sa gayong hatol, sigawang narin~gig sa boong bayan,
mahaba, nagcacaisa ang taas n~g tinig at tumagal n~g ilang sandali. Cung
gayo'y na pagtatanto n~g nacacapakinig sa malayo, na ang "dejado" ay
siyang nanalo, sa pagca't cung hindi gayo'y hindi tatagal ang sigaw n~g
pagcatwa. Gayon din ang nangyayari sa m~ga nacion: isang maliit na
macapagtagumpay sa isang malaki, inaawit at sinasabisabi sa lubhang
mahabang panahon.

 ¿Nakita mo na? ani Bruno n~g boong sama n~g loob sa capatid, cung
pinaniniwalaan mo aco'y mayroon na sana n~gayon tayong sandaang piso;
dahil sa iyo'y wala tayo n~gayon cahi't isang cuarta.

Hindi sumagot si Tarsilo, datapuwa't tumin~gin n~g pasulyap sa canyang
paliguidliguid na anaki'y may hinahanap na sino man.

 Naroo't nakikipag-usap cay Pedro, ang idinugtong ni
Bruno; ¡binibigyan siya n~g salapi, pagcaramiraming salapi!

At ibinibilang n~ga naman ni Lucas sa camay n~g asawa ni Sisa ang m~ga
salaping pilac. Nan~gagpalitan pa n~g ilang salitang palihim at bago
naghiwalay na capuwa nasasayahan alinsunod sa namamasid.

 ¡Marahil si Pedro'y nakipagkayari sa canya: iyan, iyan ang tunay na
hindi nag-aalinlan~gan! ang buntong hinin~ga ni Bruno.

Nananatili si Tarsilo sa pagca mukhang malungcot at nag-iisip-isip:
pinapahid n~g mangas n~g canyang baro ang pawis na umaagos sa canyang
noo.

 Capatid co, ani Bruno, aco'y yayao, cung hindi ca magpapasiya;
nanatili ang "regla", dapat manalo ang lasak at hindi n~ga dapat nating
sayan~gin ang panahon. Ibig cong pumusta sa susunod na soltada; ¿ano
baga mangyayari? Sa ganya'y maipanghihiganti natin ang tatay.

Gayon ma'y huminto at muling nagpahid n~g pawis.

 ¿Anong dahil at huminto ca? ang tanong ni Brunong nayayamot.

 ¿Nalalaman mo ba cung ano ang sumusunod na soltada? ¿Carapatdapat ba
ang?...

 ¡Bakit hindi! ¿hindi mo ba naririn~gig? Ang bulik ni capitang Basilio
ang mapapalaban sa lasak ni capitang Tiago; ayon sa lacad n~g "regla"
n~g sabong ay dapat manalo ang lasak.

 ¡Ah, ang lasak! aco ma'y pupusta rin ... datapwa't lumagay muna tayo
sa matibay na calagayan.

¿Nagpakita n~g pagcayamot si Bruno, n~guni't sumunod siya sa canyang
capatid; tiningnan nitong magaling ang manoc, siniyasat na magaling,
nag-isip-isip, naglininglining, nagtanong n~g ilan, ang culang palad ay
nag-aalinlan~gan; nagn~gin~gitn~git si Bruno at minamasdan siyang malaki
ang galit.

 N~guni't hindi mo ba nakikita iyang malapad na caliskis na nariyan sa
tabi n~g tahid? ¿hindi mo ba nakikita ang m~ga paang iyan? ¿ano pa ang
ibig mo? ¡Masdan mo ang m~ga hitang iyan, iladlad mo ang m~ga pacpac na
iyan! At itong baac na caliskis sa ibabaw n~g malapad na ito, at saca
itong doble (kambal)?

Hindi siya naririn~gig ni Tarsilo, ipinagpapatuloy ang pagsisiyasat sa
anyo at calagayan n~g hayop; ang calansing n~g guinto't pilac ay
dumarating hanggang sa canyang m~ga tain~ga.

 Tingnan naman natin n~gayon ang bulik, ang sabi n~g tinig na tila
sinasacal.

Tinatadyacan ni Bruno ang lupa, pinapagn~gan~galitn~git ang canyang m~ga
n~gipin, n~guni't sumusunod din sa capatid niya.

Lumapit sila sa cabilang pulutong. Diya'y sinasandatahan ang manoc,
humihirang n~g tari, inihahanda n~g mananari ang sutlang mapula, na
pinagkitan at macailang hinagod.

Binalot ni Tarsilo ang hayop n~g malungcot at nacalalaguim na titig:
tila mandin hindi niya nakikita ang manoc cung di ibang bagay sa
hinaharap na panahon. Hinagpos ang noo, at:

 ¿Handa na ba icaw? ang tanong sa capatid na malagunlong ang tinig.

 ¿Aco? ¡mula pa n~g una; hindi kinacailan~gang sila'y akin pang makita!

 Hindi at dahil sa ... ating cahabaghabag na capatid na babae....

 ¡Aba! ¿Hindi ba sinabi sa iyong ang mamiminuno'y si don Crisostomo?
¿Hindi mo ba nakitang siya'y casama n~g Capitan General sa pagpapasial?
¿Ano ang capan~ganibang ating cahihinatnan?

 ¿At cung mamatay tayo?

 ¿Eh ano iyon? ¿Hindi ba namatay ang ating ama sa capapalo?

 ¡Sumasacatuwiran ca!

Hinanap n~g magcapatid sa m~ga pulutong n~g tao si Lucas.

Pagcakita nila sa canya'y huminto si Tarsilo.

 ¡Huwag! umalis na tayo rito, tayo'y mapapahamac! ang biglang sinabi.

 Lumacad ca cung ibig mo, aco'y tatanggap.

 ¡Bruno!

Sa cawalang palad ay lumapit ang isang tao at sa canila'y nagsabi:

 ¿Pupusta ba cayo? Aco'y sa bulik.

Hindi sumagot ang dalawang magcapatid.

 ¡Logro!

 ¿Gaano? ang tanong ni Bruno.

Binilang ang canyang m~ga aapating pisong guinto: tinititigan siya ni
Brunong hindi humihin~ga.

 ¡May dalawang daang piso aco, limampong piso laban sa apat na po!

 ¡Hindi! ani Brunong walang alinlan~gan; magdagdag pa cayo ...

 ¡Magaling! limampo laban sa tatlompo!

 ¡Lambalin ninyo cung inyong ibig!

 ¡Magaling! ang bulik ay sa aking pan~ginoon at bago acong capapanalo;
isang daan laban sa anim na pong piso.

 ¡Casunduan! Maghintay cayo't cucuha aco n~g salapi.

 Datapuwa't aco ang maghahawac, anang isa, na hindi totoong
nagcacatiwala sa anyo ni Bruno.

 ¡Gayon din sa akin! ang tugon nito, na umaasa sa catigasan n~g
canyang camaoo.

At nilin~gon ang canyang capatid at pinagsabihan:

 Yayao aco, cung matitira icaw.

Nag-isip-isip si Tarsilo: canyang sinisinta ang canyang capatid at gayon
din ang sabong. Hindi mapabayaang nag-iisa ang canyang capatid, caya't
bumulong:

 ¡Hala!

Lumapit sila cay Lucas: nakita nito ang canilang pagdating at n~gumiti.

 ¡Mama! ani Tarsilo.

 ¿Ano iyon?

 ¿Gaano ba ang ibibigay ninyo? ang tanong n~g dalawa.

 Sinabi co na: cung cayo ang mamahala sa paghanap n~g m~ga iba pa upang
matutop ang curatel, bibigyan co ang bawa't isa sa inyo n~g
tigatatlompong piso at sampong piso sa bawa't casama. Sacali't lumabas
n~g magaling ang lahat, tatanggap n~g isangdaang piso bawa't isa at
cayo'y ang ibayo: mayaman si don Crisostomo.

 ¡Gayari! ang biglang sabi ni Bruno; ibigay ninya ang salapi.

 ¡Nalalaman co na cayo'y matatapang na gaya rin n~g inyong ama! Hali
cayo rini, at n~g hindi tayo marin~gig n~g m~ga iyang sa canya'y
pumatay ani Lucas na itinuturo ang m~ga guardia civil.

Sila'y dinala sa isang suloc, at sa canila'y sinabi samantalang
ibinibilang sa canila ang salapi:

 Darating bucas si don Cristostomo na may dalang m~ga sandata; sa
macalawa, pagcagabi, pagmalapit n~g ma-a las ocho, pumaroon cayo sa
libin~gan at doo'y sasabihin co sa inyo ang canyang m~ga huling
ipag-uutos. May panahon cayong macahanap n~g m~ga casamahan.

Nan~gagpaalaman. Ang dalawang magcapatid ay tila mandin nagpalit n~g
canicanilang anyo: Si Tarsilo'y matahimic, namumutla si Bruno.




=XLVII.=

=ANG DALAWANG GUINOONG BABAE.=


Samantalang isinasabong ni capitang Tiago ang canyang lasak, naglilibot
naman sa bayan si dona Victorina, sa adhicang makita niya cung paano ang
calagayang guinagawa n~g m~ga tamad na "indio" sa canicanilang m~ga
bahay at m~ga tubigan. Inubos niya ang caya sa pagsusuot n~g lalong
magaling niyang damit, at canyang inilagay sa canyang sutlang "bata" ang
lahat niyang m~ga cintas at m~ga bulaclac, upang siya'y
caalang-alan~ganan n~g m~ga "provinciano" at maipakilala sa canila cung
gaano calaki ang canilang calayuan sa canyang mahal na cataohan; caya't
cumapit sa bisig n~g canyang pilay na asawa at nagpakendengkendeng sa
m~ga lansan~gan n~g bayan, sa guitna n~g pangguiguilalas at pagtataca
n~g m~ga tagaroon. Natira sa bahay ang pinsang si Linares.

 Pagcapan~gitpan~git n~g m~ga bahay nitong m~ga "indio"! ang
ipinasimula ni dona Victorinang in~ginin~giwi ang bibig; ayawan co cung
bakit nacatitira sila riyan: kinakailan~gang maguing "indio". At anong
pagcasamasama n~g turo n~g canilang magulang at anong pagca m~ga palalo!
Nasasalubong nila tayo'y hindi sila nan~gagpupugay! Hanpasin mo sila sa
sombrero na gaya n~g gawa n~g m~ga cura at n~g m~ga teniente n~g m~ga
guardia civil; turuan mo sila n~g "urbanidad."

 ¿At cung aco'y canilang hampasin? ang tanong n~g doctor De Espadana.

 ¡Tungcol sa bagay na iya'y icaw ay lalaki!

 ¡N~gu ... n~guni't aco'y pilay!

Nalalao'y sumasama ang ulo ni dona Victorina; napupuno n~g alaboc ang
cola n~g canyang bata, dahil sa hindi nalalatagan n~g bato ang m~ga
daan. Bucod sa roo'y nacacasalubong n~g maraming m~ga dalaga, na
nan~gagsisitun~go pagdaraan sa canyang tabi, at hindi nila
pinagtatakhan, na gaya n~g marapat nilang gawin, ang canyang mahalagang
casuutan. Ang cochero ni Sinang, na naghahatid dito at sa canyang
pinsang babae sa isang mainam na carruajeng "tres-por-ciento'y"
nagcaroon n~g cawalang galan~gang sigawan siya n~g "¡tabi!" na taglay
ang tinig na nacagugulat, na anopa't napilitin siyang sumaisang tabi at
walang magawa cung di tumutol n~g: ¡Tingnan mo na n~ga lamang ang hayop
na cochero! ¡Sasabihin co sa canyang pan~ginoong turuan niyang magaling
ang canyang m~ga alila!

 ¡Magbalic na tayo sa bahay! ang ipinag-utos sa asawa.

Ito, na talagang nan~gan~ganib na marahil ay may mangyaring ligalig sa
canilang dalawa, ibinalic ang canyang "muleta" (ang salalac na tungcod
sa kili-kili) at sumunod sa utos.

Nasalubong nila ang alferez, nan~gagbatian at ito'y nacaragdag n~g sama
n~g loob ni dona Victorina: hindi lamang hindi siya pinuri dahil sa
canyang pananamit, cung di halos siniyasat pa n~g palibac ang suot
niyang iyon.

 Hindi mo dapat pakikamayan ang isang abang alferez lamang, ang sinabi
sa canyang asawa n~g malayo na ang alferez; bahagya na niya hinipo ang
canyang capacete at icaw ay nagpugay n~g sombrero; hindi ca marunong
magbigay camahalan sa iyong cataasan!

 ¡Siya ang puno ri....rito!

 At ano ang cabuluhan sa atin n~g bagay na iyan. ¿Tayo baga'y m~ga
indio?

 ¡Sumasacatuiran ca n~ga! ang canyang isinagot, sa pagca't aayaw
siyang makipagcagalit.

Nagdaan sila sa tapat n~g bahay n~g militar. Namimintana si dona
Consolacion, na gaya n~g canyang naguing caugalian, nacadamit franela at
humihithit n~g isang tabaco. Sa pagca't mababa ang bahay, sila'y
nagtin~ginan, at nakitang magaling ni dona Victorina ang babaeng iyon;
payapang pinagmamasdan siya buhat sa paa hanggang sa ulo n~g Musa n~g
guardia civil, pagcatapos ay siya'y nilabian, lumura at saca tumalicod.
Ito ang nacaubos sa pagtitiis ni dona Victorina, caya't iniwan ang
canyang asawang walang caalacbay, at hinarap ang alferezang
nan~gan~gatal sa galit at hindi macapan~gusap. Marahang lumin~gon si
dona Consolacion, muli na namang pinagmasdan siya n~g boong, catiwasayan
at nanglura uli, n~guni't nagpakita siya n~g lalong malaking
pagpapawalang halaga.

 ¿Ano ang nangyayari sa inyo, Dona?

 ¡Matatawag ninyo acong "Senora"! ¿bakit ganyan na ang pagtitig ninyo
sa akin? ¿Naiinguit ba cayo? ang sa cawacasa'y nasalita ni dona
Victorina.

 ¿Aco? ¿naiin~guit aco? ¿at sa inyo? ang sabing patuya n~g
Medusa ¡siya n~ga! ¡naiinguit aco sa inyong culot!

 ¡Halica na, babae! anang Doctor; ¡hu ... hu ... huwag mo siyang pa
... pansinin!

 ¡Pabayaan mong turaan co itong bastos na itong walang hiya! ang sagot
n~g babae, at saca biglang itinulac ang canyang asawa, na caunti n~g
napasun~gaba, at hinarap si dona Consolacion.

 ¡Tingnan sana ninyo cung sino ang causap! anya ¡huwag ninyong
acalaing aco'y isang provinciana o isang calunya n~g m~ga sundalo! Hindi
nacapapasoc sa aking bahay, sa Maynila, ang m~ga alferez; ang m~ga
ganito'y naghihintay sa pintuan.

 ¡Aba! ¡Excelentisima Senora Puput! (carilagdilagang guinoong Puput)
hindi n~ga pumapasoc ang m~ga alferez cung di lamang ang m~ga salantang
gaya niyan, ja! ja! ja!

Cung hindi sa nacaculapol na m~ga colorete, namasdan sana ang pamumula
n~g mukha ni dona Victorina; binanta niyang lusubin ang canyang caaway
na babae, n~guni't piniguil siya n~g centinela. Samantala'y napupuno ang
daan n~g nanonood na m~ga tao.

 Pakinggan ninyo, naiimbi aco sa pakikipagsalitaan sa inyo; m~ga taong
matataas ... ¿Ibig po ba ninyong labhan ang aking damit? ¡Babayarin co
cayo n~g mahal! ¡Ang acala yata ninyo'y hindi co nalalamang cayo'y
dating labandera!

Tumindig si dona Consolaciong malaki ang galit: nacasugat sa canya ang
sinabing tungcol sa paglalaba.

 ¿Acala yata ninyo'y hindi nalalaman cung sino cayo at cung sino ang
taong inyong daladala? ¡Kinacailan~gang namamatay n~g gutom upang
pasanin ang tiratirahan, ang basahan n~g lahat n~g tao!

Ang pucol na salitaay tumama sa ulo ni dona Victorina; naglilis ito n~g
manggas, itinicom ang m~ga daliri, piniing ang m~ga n~gipin at
nagpasimula n~g pananalita:

 ¡Manaog cayo, matandang salaula, at duduruguin co ang maruming bibig
na iyan! ¡Calunya n~g isang batallon, talagang patutot buhat pa n~g
ipan~ganac!

Dalidaling nawala sa bintana ang Medusa, agad nakitang nananaog n~g
patacbo, na iniwawasiwas ang latigo n~g canyang asawa.

Namag-itan at sumamo si don Tiburcio, n~guni't nagcasaclutan din cung
hindi dumating ang alferez.

 ¡Datapuwa't m~ga guinoong babae!... Don Tiburcio!

 ¡Turuan ninyong magaling ang inyong asawa, ibili ninyo siya n~g lalong
magagaling na m~ga damit, at cung sacali't wala cayong salapi, magnacaw
cayo sa m~ga taong bayan, yamang sa bagay na ito'y cayo'y may m~ga
sundalo! ang sigaw ni dona Victorina.

 ¡Narito po aco guinoong babae! ¿bakit hindi duruguin n~g camahalan po
ninyo ang aking bibig? ¡Wala po cayo cung di dila at laway, Dona
Exelencia!

 ¡Guinoong babae! anang alferez na nagninin~gas n~g
galit; ¡magpasalamat cayo at nadidilidili cong cayo'y babae, sa pagca't
cung hindi lulusayin co cayo sa casisicad, pati n~g inyong m~ga
kinuculot na buhoc at n~g inyong m~ga walang capacanang m~ga cintas!

 ¡Gui ... guinoong alferez!

 ¡Lumacad cayo, mamamatay n~g taong walang sakit! ¡Cayo'y walang suot
na salawal, Juan Lanas!

Umugong doon ang m~ga tacapan, waswasan n~g camay, guirian, sigawan,
laitan at murahan: canilang iniwatawat ang lahat n~g m~ga carumihang
canilang iniin~gatan sa canicanilang caban, at sa pagca't sabay sabay na
nagsasalita ang apat at maraming lubha ang canilang sinasabing
nacasisirang puri sa m~ga tan~ging pulutong n~g m~ga tao, na canilang
isinisiwalat ang maraming catotohanan, cusang tinatangguihan namin ang
pagsasalaysay rito n~g laha't n~g canilang doo'y m~ga sinabi sa isa't
isa. Bagaman hindi nauunawa n~g m~ga nagsisipanood ang lahat n~g
canilang tacapan, hindi n~ga cacaunti ang catuwaang canilang tinatamo at
canilang hinihintay na dumating hanggang sa pag-aaway n~g camay. Sa
cawalang capalaran ay dumating ang cura na siyang pumayapa.

 ¡M~ga guinoong lalaki, m~ga guinoong babae! ¡Laking cahihiyan!
¡Guinoong Alferez!

 ¿Ano ang inyong ipinakikialam dito, mapagbanalbanalan, macacarlista?

 ¡Don Tiburcio, dalhin po ninyo ang inyong asawa! ¡Guinoong babae,
pagpiguilan po ninyo ang inyong dila!

 ¡Iya'y sabihin po ninyo diyan sa m~ga magnanacaw sa m~ga taong
mahihirap!

Untiunting naubos ang m~ga kilalang lait at tun~gayaw, nasabi na ang
lahat n~g m~ga cahiyahiyang cagagawan n~g mag-a-mag-asawa, at
samantalang na~ngagbabalaan at nan~gagmumurahan ay untiunti silang
nan~gaghiwalay. Si fray Salvi ay nagpapacabicabila at nagbibigay
casayahan sa panooring iyon, cung daroon sana ang ating caibigang
corresponsal!...

 ¡N~gayon di'y pasa Maynila tayo't tayo'y humarap sa Capitan
General! ang sinasabing malaki ang galit ni dona Victorina sa canyang
asawa, ¡Icaw ay hindi lalaki! ¡sayang na sayang n~g salawal na suot mo!

 ¿N~gu ... n~guni't ... babae, at ang m~ga guardia? ¡aco'y pila'y!

 Dapat mong hamunin siya n~g away sa pamamag-itan n~g pistola o n~g
sable, o cung hindi ... cung hindi....

At tiningnan siya ni dona Victorina sa m~ga n~gipin.

 Neneng, cailan may hindi aco humawac n~g....

Hindi ipinaubaya ni dona Victorinang matapos ang canyang sinasabi: sa
isang dakilang galaw ay hinalbot sa guitna n~g daan, ang canyang m~ga
n~giping tagpi lamang at saca guiniic. Dumating sila sa bahay, na halos
umiiyac ang lalaki at ang babae nama'y nag-aalab sa galit.
Nakikipag-usap n~g sandaling iyon si Linares cay Maria Clara, cay Sinang
at cay Victoria, at sa pagca't hindi niya nalalaman ang pagtatalong
iyon, hindi cacaunti ang canyang dinamdam naligalig n~g loob n~g canyang
makita ang canyang m~ga pinsan. Si Maria Clarang nacahilig sa isang
sillon sa guitna n~g m~ga unan at m~ga cumot na lana ay malaki ang
ipinagtaca n~g canyang makita ang bagong pagmumukha n~g canyang doctor.

 Pinsan, ani dona Victorina, hahamunin mo n~g away n~gayon din ang
Alferez o cung hindi....

 ¿At bakit? ang tanong ni Linares na nagtataca.

 Siya'y hahamunin mo n~gayon din n~g away o cung hindi sasabihin co sa
canilang lahat dito cung sino icaw.

 ¡N~guni't dona Victorina!

Nan~gagtin~ginan ang tatlong magcacaibigang babae.

 ¿Ano ba sa acala mo? Cami'y linait n~g alferez at canyang sinabi na
icaw raw ay icaw! ¡Nanaog ang matandang babaeng asuang na may dalang
latigo, at ito, ito'y nagpabayang siya'y muramurahin ... isang lalaki!

 ¡Aba! ani Sinang, ¡sila'y nan~gag-away ay hindi natin napanood!

 ¡Linugas n~g alferez ang m~ga n~gipin n~g doctor! ang idinagdag ni
Victoria.

 N~gayon di'y pasasa Maynila cami; icaw, icaw ay matitira rito upang
siya'y hamunin mo n~g away, at cung hindi'y sasabihin co cay Don
Santiago na pawang casinun~galin~gan ang lahat mong sinabi sa canya,
sasabihin cong....

 ¡N~guni't dona Victorina, dona Victorina! ang isinalabat n~g
namumutlang si Linares, at lumapit cay dona Victorina; huwag po ninyong
ipaalaala sa aking....

Samantalang nangyayari ito'y siya namang pagdating ni capitang Tiago na
galing sa sabun~gan, mapanglaw at nagbubuntong hinin~ga: ang lasak ay
natalo.

Hindi binigyan n~g panahon ni dona Victorinang macapagbuntong hinin~ga;
sa maicling salita'y sinabi niya ang lahat n~g nangyari, sa macatuwid
baga'y pinagsicapan niyang sabihing siya ang sumasacatuwiran.

 Hahamunin siya n~g away ni Linares ¿naririn~gig po ba ninyo? Sacali't
hindi, ¡huwag po ninyong bayaang pacasal sa inyong anac, huwag po
ninyong ipahintulot! Cung wala siyang tapang ay hindi carapatdapat cay
Clarita.

 ¿Icaw pala'y pacacasal sa guinoong ito? ang tanong ni Sinang, at
napuno n~g luha ang canyang masayang m~ga mata; nalalaman cong icaw ay
malihim, n~guni't hindi salawahan.

Si Maria Clara, na maputlang parang pagkit, buman~gon n~g caunti sa
pagca sandig, at tinitigan n~g gulat na m~ga mata ang canyang ama, si
dona Victorina at si Linares. Ito'y nagdalang hiya, itinun~go ni
capitang Tiago ang canyang m~ga mata, at idinugtong pa n~g guinoong
babae:

 Tandaan mo Clarita; huwag cang mag-aasawa cailan man sa lalaking hindi
tunay ang pagcalalaki; nan~gan~ganib cang icaw ay alimurahin pati n~g
m~ga aso.

Datapuwa't hindi sumagot ang dalaga, at nagsabi sa canyang m~ga
caibigang babae:

 Ihatid ninyo aco sa aking silid; hindi aco macalacad na mag-isa.

Tinulun~gan nila siyang tumindig, at naliliguid ang canyang bayawang n~g
m~ga mabibilog na m~ga bisig n~g canyang m~ga caibigang babae, nacahilig
ang canyang ulong cawan~gis n~g marmol sa balicat n~g magandang si
Victoria, nasoc ang dalaga sa silid na canyang tulugan.

Iniligpit n~g mag-asawa n~g gabi ring iyon ang canilang m~ga
casangcapan, sinin~gil si capitang Tiago, na may ilang libo rin piso ang
inabot, sa pagcagamot cay Maria Clara, at napatun~go sila sa Maynila,
pagca umagang umaga n~g kinabukasan, na ang sinasacya'y ang carruaje ni
capitang Tiago. Iniatang sa mahinhiing si Linares ang catungculang
tagapanghiganti.




=XLVIII.=

=ANG HINDI MAGCURO=


Magbabalic ang m~ga maiitim na m~ga
golondrina.... (Becquer).



Ayon sa paunang balita ni Lucas, dumating si Ibarra kinabucasan. Ilinaan
niya ang canyang unang pagdalaw sa magcacasambahay ni capitang Tiago, at
ang sadya niya'y makipagkita cay Maria Clara at ibalitang siya'y
ipinakipagcasundo na n~g Arzobispo sa Religion: may dala siyang sulat sa
cura, na doo'y ipinagtatagubilin siya, na ang Arzobispo pa ang siyang
tumitic.

Hindi cacaunti ang ikinagalac sa ganitong bagay ni tia Isabel, na may
pag-ibig sa binata at hindi niya totoong minamagaling ang pag-aasawa n~g
canyang pamangking babae cay Linares. Wala sa bahay si capitang Tiago.

 Pamasoc po cayo, ang sabi n~g tia sa pamamag-itan n~g caniyang
haluang wicang castila; Maria, napasauli-uli sa gracia n~g Dios si don
Crisostomo; inalsan siya n~g "excomunion" n~g Arzobispo.

N~guni't hindi nagatuloy ang binata, naluoy sa canyang m~ga labi ang
n~giti at tumacas sa caniyang alaala ang salita. Sa tabi n~g
durun~gawan, naroon at nacatindig si Linares sa tabi ni Maria, na
pinagsasalitsalit ang m~ga bulaclac at ang m~ga dahon n~g m~ga
gumagapang na halaman; nasasabog sa lapag ang m~ga rosa at m~ga sampaga.
Nacahilig sa sillon si Maria Clara, namumutla, may iniisip, mapanglaw
ang m~ga mata at naglalaro sa isang paypay na garing, na hindi totoong
maputing catulad n~g canyang maliliit na m~ga daliri.

Sa pagdating na iyon ni Ibarra'y namutla si Linares at namula ang m~ga
pisn~gi ni Maria Clara. Umacmang buman~gon, n~guni't kinulang siya n~g
lacas tumun~go at binayaang malaglag ang paypay.

Isang hindi maalamang siraing hindi pag-imic ang siyang naghari sa ilang
sandali. Sa cawacasa'y nacalacad n~g papasoc si Ibarra at nan~gan~gatal
na nacapagsalita.

 Bago lamang acong cararating, at nagmadali acong pumarito upang makita
co icaw ... ¡Naratnan cong magaling ang calagayan mo cay sa aking acala!

Tila napipi mandin si Maria Clara; hindi nagsalita n~g cataga man at
nananatili sa pagca tun~go.

Pinagmasdan ni Ibarra si Linares n~g mula sa paa hangang sa ulo;
tin~ging tinumbasan naman n~g boong pagmamataas n~g mahihiing binata.

 Aba, namamasid cong walang naghihintay n~g aking pagdating, ang
muling sinabi n~g madalang na pananalita; Maria, ipatawad mo ang hindi
co pagcapasabi sa iyo bago aco pumasoc dito; sa ibang araw ay
maipaliliwanag co sa iyo ang tungcol sa aking guinawa ... tayo'y
magkikita pa ... walang sala.

Itong m~ga huling salita'y sinamahan niya n~g isang tin~gin cay Linares.
Itinunghay sa caniya n~g dalaga ang canyang magagandang m~ga matang
puspos cadalisayan at calungcutan, taglay ang lalong matinding samo at
mapanghalinang pakikiusap, na ano pa't si Ibarra'y huminto sa pagca
patigagal.

 ¿Macaparirito ba aco bucas?

 Talastas mo nang sa ganang aki'y laguing ikinatutuwa co ang iyong
pagparito, ang bahagya n~g isinagot n~g dalaga.

Umalis doon si Ibarrang wari'y panatag ang loob, datapuwa'y, may taglay
na unos sa ulo't caguinawan sa puso. Ang bagong namasid niya't
naramdaman ay hindi mapaglirip; ¿ano caya iyon? ¿alinlangan? ¿lipas n~g
pagsinta? ¿caliluhan?

 ¡Oh, sa cawacasa'y babae n~ga! ang canyang ibinulong.

Hindi niya nalalama'y nacarating siya sa pinagtatayuan n~g paaralan.
Malaki n~g totoo ang nayayari sa guinagawang iyon; nagpaparoo't parito
sa magcabicabilang maraming nangagsisigawa si nor Juan, at daladala niya
ang canyang metro't ang canyang plomada. Pagcakita sa canya'y dalidaling
siya'y sinalubong.

 Don Crisostomo, anya, sa cawacasa'y dumating po cayo: hinihintay
cayo naming lahat: tin~gnan po ninyo ang m~ga pader: mayroon nang
sampong metro at sampong centimetro ang taas; sa loob n~g dalawang araw
ay magcacaroon na pantay tao wala acong tinanggap cung hindi mulawin,
dun~gon, ipil, lan~gil; humin~gi aco n~g tindalo, malatapay, pino at
narra, at n~g magamit sa m~ga pintuan, palababahan at iba pa; ¿Ibig po
ba ninyong makita ang m~ga yun~gib?

Siya'y binati n~g m~ga manggagawa n~g boong pagpipitagan.

 Narito po ang canal na pinan~gahasan cong idagdag, ani nor Juan; ang
m~ga canal pong ito sa ilalim n~g lupa'y patun~go sa isang pinacatipun
na sa icatlompong hakbang. Magagamit pong pangpataba sa halamanan; wala
po ito sa plano. Hindi po ba minamagaling ninyo ito?

 Tumbalic, sinasangayunan co at aking pinupuri cayo sa ganitong inyong
naisipan; cayo po'y tunay na arquitecto; ¿canino cayo nag-aral?

 Sa akin pong sarili, isinagot n~g matanda n~g boong capacumbabaan.

 ¡Ah, bago co malimutan! talastasin n~g m~ga maseselang (sacali't may
natatacot makipagsalitaan sa akin) na hindi na aco excomulgado
inanyayahan aco n~g Arsobispong sumalo sa canya sa pagcain.

 ¡Aba, guinoo, hindi po namin pinapansin ang m~ga excomunion! Tayo pong
lahat ay pawang excomulgado; si pare Damaso man po'y excomulgado rin,
gayon ma'y nananatili sa totoong catabaan.

 ¿Ano ang sabi ninyo?

 Tunay po; may isang taon na pong hinampas n~g tungcod ang coadjutor,
at ang coadjutor ay sacerdoteng gaya rin niya, ¿sino po ang pumapansin
sa m~ga excomunion?

Natawanan ni Ibarra si Elias na nasa casamahan n~g m~ga manggagawa;
binati siya nitong gaya rin n~g iba, n~guni't sa isang tin~gin ay
ipinaunawa sa canyang may ibig na sabihin.

 Nor Juan, ani Ibarra; ¿ibig po ba ninyong dalhin dito sa akin ang
talaan n~g m~ga manggagawa?

Umalis si nor Juan, at lumapit si Ibarra cay Elias, na mag-isang
bumubuhat n~g isang malaking bato at ilinululan sa isang carreton.

 Sacali't mapagcacalooban po ninyo aco n~g pakikipagsalitaan sa loob
n~g ilang oras, maglacadlacad cayo mamayang hapon sa pampan~gin n~g
dagatan at lumulan cayo sa aking bangca, sa pagca't may sasabihin aco sa
inyong lubhang mahahalagang bagay ani Elias, at lumayo pagca tapos na
makita niya ang pagtan~go n~g binata.

Dinala ni nor Juan ang talaan, n~guni't nawalang cabuluhan ang pagbasa
ni Ibarra n~g talaang iyon; doo'y wala ang pan~galan ni Elias.




=XLIX.=

=ANG TINGIG N~G M~GA PINAG-UUSIG.=


Tumutungtong si Ibarra sa bangca ni Elias bago lumubog ang araw. Tila
mandin masama ang loob n~g binata.

 Ipatawad po ninyo, guinoo, ani Elias, na may calungcutan pagcakita sa
canya; ipatawad po ninyong nacapan~gahas acong cayo'y anyayahan upang
tayo'y magcatagpo n~gayon; ibig co po cayong macausap n~g boong
calayaan, at hinirang po ang ganitong sandali sa pag-ca't walang
macaririn~gig sa atin dito: macababalik tayo sa loob n~g isang oras.

 Nagcacamali cayo caibigang Elias, ang sagot ni Ibarra na nagpupumilit
n~gunit; kinakailan~gan cong ihatid ninyo aco sa bayang iyang
natatanawan hanggang dito ang canyang campanario. Pinipilit aco n~g
casaliwaang palad na gawin co ang bagay na ito.

 ¿Nang casaliwaang palad?

 Opo; acalain po ninyong sa aking pagparito'y aking nacasalubong ang
alferez, nagpipilit na ialay sa akin ang canyang pakikialakbay; sa akin
po namang sumasa inyo ang alaala at natatalastas cong cayo'y canyang
nakikilala, caya't n~g siya'y mangyaring aking mailayo'y sinabi cong
patun~go aco sa bayang iyan at doon aco mananatiling maghapon, sa
pagca't ibig acong hanapin n~g lalaking iyan bucas n~g hapon.

 Kinikilala co po sa inyong utang na loob ang inyong paglin~gap sa
akin, datapuwa't sinabi po sana ninyo sa canya n~g boong catiwasayan n~g
loob na siya'y sumama, ang isinagot ni Elias na walang tigatig.

 ¿Bakit? ¿at cayo po?

 Hindi po niya aco makikilala, sa pagca't sa miminsang pagcakita niya
sa aki'y hindi macapag-iisip na pacatandaan niya ang aking anyo.

 ¡Sinasama aco! ang buntong hinin~ga ni Ibarra, na ang inaalaala'y si
Maria Clara. ¿Ano po ba ang ibig ninyong sabihin sa akin?

Lumin~gap si Elias sa canyang paliguid. Malayo na sila sa pampang;
lumubog na ang araw, at sa pagca't sa panig na ito n~g sinucob ay
bahagya na tumatagal ang pagtatakip-silim, nagpapasimula na ang
paglaganap n~g dilim at namamanaag na ang sinag n~g buwang sa araw na
iyo'y cabilugan.

 Guinoo, ang muling sinabi ni Elias, taglay co po ang mithi n~g
maraming sawing palad.

 ¿N~g maraming sawing palad? Ano po ba ang cahulugan n~g inyong
sinasabi.

Sinabi sa canya ni Elias, sa maicling saysay, ang canyang
pakikipagsalitaan sa pinuno n~g m~ga tulisan, n~guni't inilihim ang m~ga
pag-aalinlan~gan at ang m~ga bala nito. Pinakinggan siyang magaling ni
Ibarra, at n~g matapos na ni Elias ang canyang pagsasaysay, naghari ang
isang mahabang hindi pag-imic n~g dalawa, hanggang si Ibarra ang naunang
nagsalita:

 ¿Sa makatuwid ay ang canilang nasa'y ...?

 Lubhang malaking pagbabagong utos tungcol sa m~ga hucbo, sa m~ga
sacerdote, sa m~ga hucom na tagahatol, hinihin~gi nila, sa macatuwid ang
isang paglin~gap ama n~g pamahalaan.

 ¿Pagbabagong sa paano?

 Sa halimbawa: magbigay n~g lalong malaking paggalang sa camahalan n~g
bawa't tao, bigyan n~g lalong malaking capanatagan ang bawa't mamayan,
bawasan n~g lacas ang hucbong may sandatana, bawasan n~g m~ga
capangyarihang ang hucbong itong totoong madaling magpacalabis sa
paggamit n~g m~ga capangyarihan iyan.

 Elias, ang isinagot n~g binata, hindi co po talos cung sino cayo,
datapuwa't nahuhulaan cong cayo'y hindi isang taong caraniwan: ibang-iba
po cayong umisip at gumawa cay sa m~ga iba. Matataroc po ninyo ang aking
isipan cung sabihin co sa inyong cung maraming capintasan sa
casalucuyang calagayan n~gayon n~g m~ga bagay, lalo n~g sasama cung
magbago. Mapapagsasalita co ang aking m~ga caibigan sa Madrid, "bayaran
lamang sila," macapagsasalita aco sa Capitan General; n~guni't walang
magagawang ano man ang m~ga caibigan cong iyon; walang casucatang
capangyarihan ang Capitan General na ito upang magawa ang gayong
caraming pagbabago, at aco nama'y hindi gagawa n~g ano man upang
macamtan ang ganitong m~ga bagay, palibhasa'y tanto cong totoo, na cung
catotohanan mang may malalaking m~ga capintasang masasabi sa m~ga
capisanang iyan, sa m~ga panahong ito'y sila'y kinacailan~gan, at sila
n~ga ang tinatawag na isang casam-ang ang cailan~gan.

Sa malaking pangguiguilalas ni Elias ay tumunghay at pinagmasdan si
Ibarra na malaki ang pagtataca.

 ¿Cayo po ba nama'y naniniwala rin sa casam-ang cailan~gan? ang tanong
na nan~gan~gatal n~g caunting tinig; ¿naniniwala po ba cayong upang
macagawa n~g magaling ay kinakailan~gang gumawa n~g masama?

 Hindi; ang paniniwala co sa casam-ang ang cailan~gan ay tulad sa isang
mahigpit na cagamutang ating guinagamit pagca ibig nating mapagaling ang
isang sakit. Tingnan ninyo; ang lupaing ito'y isang catawang may
dinaramdam na isang sakit na pinaglamnan na, at n~g mapagaling ang
catawang iya'y napipilitan ang pamahalaang gumamit n~g m~ga paraang
tunay n~ga't masasabi ninyong napacatitigas at napacababan~gis,
datapuwa't pinakikinaban~ga't kinacailan~gan.

 Masama pong manggagamot, guinoo, yaong walang hinahanap cung di ang
cung ano ang m~ga dinaramdam at n~g marapa, na ano pa't hindi
pinagsisicapang hanapin ang cadahilanan o ang pinagmumul-an n~g sakit,
at sacali't natatalastas man ay natatacot na bacahin. Ang tan~ging
cauculan n~g Guardia Civil ay ito: paglipol n~g m~ga catampalasanang
gawa sa pamamag-itan n~g lacas at n~g laguim sa pagpapahirap sa may
sala, cauculang hindi nasusunduan at hindi natutupad cung di cung
nagcacataon lamang. At hindi dapat limuting caya lamang nacapaghihipit
sa bawa't tao ang samahan, ang capisanan baga n~g m~ga mamamayan, ay
cung sacali't ibinibigay na sa lahat ang lahat n~g m~ga kinacailan~gang
gamit upang malubos ang cagalin~gan n~g canilang m~ga asal. Palibhasa'y
walang capisanan n~g m~ga mamamayan dito sa atin, sa pagca't hindi
nagcacaisang loob ang bayan at ang pamahalaan, ang pamahalaang ito'y
marapat na magpatawad sa m~ga camalian, hindi lamang dahil sa siya ma'y
nagcacailan~gan din n~g m~ga pagpapatawad cung di naman sa pagca't ang
taong canyang pinabayaa't hindi linin~gap ay hindi lubos nanagot sa
casalanang canyang magawa, yamang hindi tumanggap n~g malaking
caliwanagan ang canyang isip. Bucod sa rito, ayon sa inyong halimbawang
bigay, ang guinagamit na gamot ay lubhang napacapangwasak, na ano pa't
ang pinahihirapan lamang ay ang bahagui n~g catawang walang sakit, na
pinapanghihina at sa ganito'y talagang inihahanda at n~g lalong madaling
capitan n~g sakit. ¿Hindi po ba ang lalong magaling ay bigyang calacasan
ang bahagui n~g catawang may sakit at bawasan n~g caunti ang caban~gisan
n~g gamot?

 Cung pahinain ang capangyarihan n~g Guardia Civil ay ilalagay naman
napan~ganib ang capanatagan n~g m~ga bayan.

 ¡Ang capanatagan n~g m~ga bayan! ang biglang sinabi ni Elias n~g
boong capaitan. Hindi malaho't darating sa icalabinglimang taon mula n~g
magca Guardia Civil ang m~ga bayang ito, at tingnan po ninyo: hangga
n~gayo'y mayroon pa tayong m~ga tulisan, naririn~gig pa nating
nilolooban ang m~ga bayan, nanghaharang pa sa m~ga daan; patuloy ang
m~ga pan~gan~gagaw at pagnanacaw, na hindi napagsisiyasat cung sinosino
ang m~ga gumagawa n~g gayon; nananatili ang m~ga casam-ang gawa,
n~guni't lumalaya ang tunay na masamang tao, datapuwa't hindi gayon ang
tahimik na mamamayan. Ipagtanong po ninyo sa bawa't mabuting taong
namamayan cung canyang minamagaling ang Guardia Civil cung ipinalalagay
niyang ito'y iisang tangkilik n~g pamahalaan, at hindi isang caloob na
pilit, isang pamahalaang calupitang ang m~ga napapacalabis na m~ga
gawa'y nacapagpapahirap pa n~g higuit cay sa m~ga catampalasanan n~g
m~ga masasasamang tao. Tunay na n~ga't ang m~ga catampalasanang ito'y
lubhang malalaki, n~guni't bihibihira lamang, at sa lahat n~g m~ga
catampalasanang iya'y may capahintulitan ang sino mang
macapagsanggalang; datapuwa't laban sa m~ga capaslan~gang gawa n~g m~ga
Guardia Civil ay hindi itinutulot cahi't ang pagtutol man lamang, at
cung hindi man sacali totoong malalaki n~guni't ang capalit nama'y sa
tuwi-tuwi na at may capahintulutan ang m~ga pinuno. ¿Ano ang naguiguing
bun~ga n~g Guardia Civil sa pamumuhay n~g ating m~ga bayan? Pinatitiguil
ang pakikipanayam n~g bayan sa capuwa bayan, sa pagca't natatacot ang
lahat na sila'y mapahirapan sa m~ga walang cabuluhang bagay; lalong
tinitingnan ang m~ga pagtupad sa dacong labas at hindi pinagcucuro ang
sumasadacong loob n~g m~ga bagay; unang pagpapakilala n~g casalatan sa
caya; dahil sa nalimutan lamang n~g isang tao ang caniyang cedula
personal ay guinagapos na't pinahihirapan, na hindi winawari cung ang
taong iyo'y mahal at kinaaalan~ganan; inaacala n~g m~ga puno na ang
canilang pan~gulong catungcula'y ang ibatas na sila'y pagpugayan n~g
cusa o sapilitan, cahit sa guitna n~g cadiliman n~g gabi, at sa bagay na
ito'y tinutularan sila n~g canilang m~ga sacop upang magpahirap at
man~gagaw sa m~ga taga bukid, at sa gayong gawa'y hindi sila nawawalan
n~g sangcalan, wala ang pagpipitagan sa cadakilaan n~g tahanang bahay;
hindi pa nalalaong sinalacat n~g m~ga guardia civil, na nan~gagdaan sa
bintana, ang bahay n~g isang payapang mamamayan, na pinagcacautan~gan
n~g salapi at n~g magandang loob n~g canilang puno; wala ang capanatagan
n~g tao; pagca kinacailan~gan nilang linisin ang canilang cuartel o ang
bahay, sila'y lumalabas at canilang hinuhuli ang lahat n~g hindi
lumalaban, upang pagawin sa boong maghapon; ¿ibig pa po ba ninyo?
samantalang guinagawa ang m~ga cafiestahang ito'y nagpatuloy na walang
bagabag ang m~ga larong bawal, n~guni't canilang pinatiguil n~g boong
calupitan ang m~ga pagsasayang pahintulot n~g may capangyarihan; nakita
ninyo cung ano ang inisip n~g bayan tungcol sa canila, ano po ang nacuha
sa paglulubag n~g canyang galit upang umasa sa tapat na hatol n~g m~ga
tao? ¡Ah, guinoo, cung ito po ang inyong tinatawag na pagpapanatili n~g
cahusayan!....

 Sumasang-ayon acong mayroon n~gang m~ga casamaan, ang isinagot ni
Ibarra, n~guni't tinatanggap nating ang m~ga casamaang ito dahil sa m~ga
cagalin~gang canilang taglay. Mangyayaring may m~ga ipipintas sa Guardia
Civil, datapuwa, maniwala po cayo, at nacahahadlang na dumami ang m~ga
masasamang tao, dahil sa pagcalaguim sa m~ga pahirap na guinagawa.

 Ang sabihin pa n~ga ninyo'y dahil sa pagcalaguim na ito'y nararagdagan
ang dami, ang itinutol ni Elias. Nang hindi pa itinatatag ang Guardia
Civil, ang lahat n~g m~ga tulisan halos, liban na lamang sa iilan,
nan~gagsisisama dahil sa gutom; nan~gagnanacaw at nan~gan~gagaw upang
sila'y huwag mamatay n~g gutom, n~guni't cung macaraan na ang pananalat,
muling nawawala ang pan~ganib sa m~ga daan; sucat na, upang sila'y
mapalayo, ang m~ga caawaawa, n~guni't matatapang na m~ga cuadrillero, na
walang dala cung di m~ga sandatang walang malalaking cahulugan, iyang
m~ga taong totoong pinaratan~gan n~g di sapala n~g m~ga nagsisulat
tungcol sa ating lupain; iyang m~ga taong walang ibang carapatan cung
hindi ang mamatay at walang ibang tinatanggap na ganting pala cung di
libak. N~gayo'y may m~ga tulisan, at m~ga tulisan hanggang sa boong
buhay nila. Isang munting camalian, isang casalanang pinarusahan n~g
boong calupitan, ang paglaban sa m~ga pagpapacalabis n~g m~ga may
capangyarihan, ang tacot na cakilakilabot sa m~ga pagpapahirap, ang
lahat n~g ito'y siyang sa canila'y nagtatapon magpacailan man sa labas
n~g pamamayan at siyang sa canila'y ninilit na pumatay o mamatay. Ang
m~ga calaguimlaguim na pahirap n~g Guardia Civil ang siyang sa canila'y
humahadlang sa pagsisisi, at sapagca't malaki ang cahigtan n~g tulisan
sa Guardia Civil, na canilang pinaglalaruan lamang, sa pakikihamoc at
pagsasanggalang sa cabunducan, ang nangyayari'y culang tayo sa caya
upang malipol natin ang casamaang tayo rin ang nagtatag. Alalahanin po
ninyo cung gaano ang nagawa n~g catalinuhan n~g capitan general na si De
la Torre; ang patawad na ipinagcaloob niya sa m~ga cahabaghabag na iyan
ang siyang nagpatotoong tumitiboc pa sa m~ga cabunducang iyon ang puso
n~g tao at walang hinihintay cung di ang capatawaran. Pinakikinaban~gan
ang paglaguim, pagca alipin ang bayan, pagca walang m~ga yun~gib ang
bundoc, pagca macapaglalagay ang nacapangyayari n~g isang bantay sa
licuran n~g bawa't cahoy, at pagca sa catawan n~g alipin ay wala cung di
sicmura at bituca; n~guni't pagca nararamdaman n~g wala n~g pagcasiyahan
sa sama n~g loob na nakikihamoc upang siya'y mabuhay, na ang bisig
niya'y malacas, na tumitiboc ang canyang puso at nag-aalab sa poot ang
canyang cataohan, ¿mangyayari cayang mapugnaw ang sunog na canyang
guinagatun~gan at n~g lalong magnin~gas?

 Pinapag-alinlan~gan po ninyo aco, Elias, sa aking pagdin~gig sa inyong
m~ga sinasabi; maniniwala acong cayo'y sumasakatuiran cung di lamang may
sarili acong m~ga pananalig. N~guni't linin~gin po ninyo ang isang
nangyayari, huwag ninyong ikagagalit, sapagka't cayo'y hindi co
ibinibilang, palibhasa'y ipinalalagay cong cayo'y tan~gi sa m~ga
iba; ¡masdan ninyo cung sinosino ang humihin~gi n~g m~ga pagbabagong
iyan n~g m~ga cautusan! ¡Halos ang lahat ay masasamang m~ga tao o
malapit n~g man~gagsisama!

 Masasamang tao o malapit n~g magsisama; n~guni't ¿ano ang dahil at
sila'y m~ga gayon? Dahil sa linigalig ang canilang catahimican, dahil sa
sinugatan sila sa lalong canilang m~ga pinacamamahal, at n~g sila'y
humin~ging tangkilik sa Justicia, lubos nilang napagkilalang wala silang
maaasahan cung di ang canilang sariling lacas. Datapuwa't nagcacamali po
cayo, guinoo, cung ang isip ninyo'y ang masasamang tao lamang ang siyang
humihin~gi n~g tangkilik sa Justicia; pumaroon cayo sa bawa't bayan, sa
bahay bahay; uliniguin po ninyo ang m~ga buntong hinin~gang lihim n~g
m~ga magcacasambahay, at maniniwala cayong ang m~ga casamaang linilipol
n~g Guardia Civil ay casing laki rin o marahil ay maliit pa sa m~ga
casamaang sa tuwi na'y canyang guinagawa. Dahil po ba rito'y ¿ipalalagay
nating pawang masasamang m~ga tao ang lahat n~g m~ga mamamayan? Cung
gayo'y, ¿ano't sila'y ipagsasanggalang pa sa m~ga iba? ¿bakit hindi
lipulin silang lahat?

 Marahil dito'y may m~ga ilang camaliang hindi co napagwawari n~gayon,
marahil may camalian sa balac na sinisira pagdating sa paggawa,
sapagca't sa Espana, sa Inang-Bayan, ang Guardia Civil ay gumawa at
gumagawa n~g totoong malalaking m~ga cagalin~gan.

 Naniniwala aco; marahil doo'y magaling ang pagcacatatag, hirang ang
m~ga taong gumaganap n~g tungculing iyan; baca caya naman talagang
kinacailan~gan n~g Espana ang Guardia Civil, datapuwa't hindi cailan~gan
n~g Filipinas. Ang ating m~ga caugalian, ang anyo n~g ating pamumuhay,
na lagui n~g sinasambit pagca ibig na ipagcait sa atin ang ano mang
ating catuwiran, n~guni't canilang lubos na linilimot pagca mayroong ano
mang pas-aning ibig nilang iatang sa atin. At sabihin po ninyo sa akin,
guinoo; ¿bakit hindi gumaya ang ibang m~ga nacion sa pagtatatag n~g
Guardia Civil, gayong dahil sa canilang calapitan sa Espana'y marahil
dapat nilang ipalagay na sila'y higuit ang cahalagahan cay sa Filipinas?
¿Baca po caya dahil sa hindi totoong napacadalas ang m~ga pagnanacaw at
pan~gan~gagaw sa ferrocarril, hindi totoong marami ang m~ga panggugulong
guinagawa n~g m~ga taong bayan, hindi totoong marami ang pumapatay n~g
tao at hindi maraming totoo sa m~ga malalaking pan~gulong bayan ang
nananacsac n~g sundang?

Tumun~go si Ibarra na parang nag-iisip-isip, nagtindig pagcatapos at
saca sumagot:

 Kinacailan~gang pagdilidilihing magaling, caibigan, ang bagay na ito;
cung makita co sa aking m~ga pagsisiyasat na sumasacatuwirang tunay ang
m~ga daing na iyan, susulat aco sa aking m~ga caibigan sa Madrid, yamang
wala tayong m~ga diputado (kinacatawan). Samantala'y maniwala po cayong
nagcacailan~gan ang pamahalaan n~g isang hocbong magcaroon n~g lacas na
walang taning na guhit upang macapagpagalang, at capangyarihan upang
macapag-utos.

 Mabuti po iyan, guinoo, cung na sa casalucuyang nakikipagbaka ang
pamahalaan sa lupaing ito, n~guni't sa icagagaling n~g pamahalaa'y hindi
dapat nating ipahalata sa bayang siya'y nasasalun~gat sa may
capangyarihan. Datapuwa't sacali't gayon n~ga, cung lalong minamagaling
natin ang gumamit n~g lacas cay sa papangyarihin ang cusang alang-alang,
dapat sana nating pacatingnang magaling muna cung caninong camay natin
ibinibigay ang lacas na itong walang ano mang guhit ang abot, iyang
capangyarihang walang pangpan~gin. Ang ganyang pagcalakilaking lacas sa
camay n~g m~ga tao, at m~ga taong han~gal, puspos n~g m~ga hidwang
hilig, na walang pinag-aralang cagalin~gan, ang catulad ay isang sandata
sa m~ga camay n~g isang ulol, na na sa guitna n~g caramihang taong
walang ano mang pangsanggalang. Sumasang-ayon na aco at ibig cong
maniwalang gaya ninyo, na nagcacailan~gan ang pamahalaan n~g cawaning
iyan, datapuwa't hiran~gin sanang magaling ang cawaning iyan, hiran~gin
ang lalong may m~ga carapatan, at sa pagca't lalong minamagaling niya
ang siya'y magbigay sa sarili n~g capangyarihan sa siya'y bigyang cusa
n~g bayan n~g capangyarihang iyan, ipakita man lamang sana niyang
marunong siyang magbigay n~g capangyarihan sa sarili.

Marubdob at masilacbo ang pananalita ni Elias; nagniningning ang canyang
m~ga mata, at tumataguinting ang canyang tinig. Sumunod ang isang
dakilang sandali na hindi pag-imic n~g dalawa: tila nananatiling tahimic
sa ibabaw n~g tubig ang bangcang hindi pinasusulong n~g sagwan; dakilang
lumiliwanag ang buwan sa isang lan~git na zafir; may ilang ilaw na
cumikinang sa dacong malayo sa pampang.

 At ¿ano pa ang canilang hinihin~gi? ang tanong ni Ibarra.

 Pagbabagong utos tungcol sa m~ga sacerdote, ang sagot ni Elias, na
ang tinig ay nanglulupaypay at malungcot; humihin~ging tangkilic ang
m~ga culang palad laban sa....

 ¿Laban sa m~ga capisanan n~g m~ga fraile?

 Laban sa m~ga umaapi sa canila, guinoo.

 ¿Nalimutan na baga n~g Filipinas ang canyang cautan~gan sa m~ga
fraileng ito? nalimutan na baga nila ang hindi maulatang utang na loob
sa m~ga nagligtas sa canila sa camalian upang sa canila'y ibigay ang
pananampalataya, ang m~ga sa canila'y tumangkilic sa m~ga calupitan n~g
m~ga pinunong bayan? ¡Narito ang casamaan n~g hindi pagtuturo n~g
casaysayan n~g m~ga nangyari sa bayan!

 Guinoo, ang muling isinagot niyang may catigasan ang
tinig; isinumbat po ninyong ang baya'y hindi marunong cumilala n~g
utang na loob, itulot ninyong acong isa sa m~ga bumubuo n~g bayang iya'y
aking ipagsanggalang siya. Ang m~ga cagalin~gang guinagawa sa capuwa tao
upang maguing carapatdapat na kilanling utang na loob, kinacailan~gang
gawin n~g walang ano mang imbot na capakinaban~gan. Huwag na nating
bigyang cahulugan ang catungculang cusang iniatang sa sarili, at ang
totoong caraniwan n~g sabihing pagcacaawang-gawang atas sa m~ga
cristiano; huwag na nating pansinin ang Historia (casaysayan n~g m~ga
nangyari), huwag na nating itanong cung ano ang guinawa n~g Espana sa
bayang judio na nagbigay sa boong Europa n~g isang aclat, n~g isang
religion at n~g isang Dios; cung ano ang guinawa sa bayang arabe na sa
canya'y nagbigay n~g cagandahang asal, mapagpaumanhin tungcol sa canyang
religion at siyang sa canya'y pumucaw n~g pag-ibig sa dan~gal n~g
canyang sariling nacion, pag-ibig na dating nagugulaylay at halos wasac
na sa boong panahong siya'y nasacop n~g capangyarihan n~g m~ga romano at
n~g m~ga godo. Sinasabi po ninyong sa ami'y ibinigay ang pananampalataya
at cami'y iniligtas sa camalian; ¿tinatawag po ba ninyong
pananampalataya iyang m~ga gawang pakitang tao, tinatawag ba ninyong
religion iyang pan~gan~galacal n~g m~ga correa at m~ga calmen, tinatawag
ba ninyong catotohanan iyang m~ga himala at m~ga cathang
pinag-ugnay-ugnay na naririn~gig namin sa araw araw? ¿Ito baga ang
cautusan ni Jesucristo? Cung sa ganito lamang ay hindi kinacailan~gang
papaco sa cruz ang isang Dios, at gayon ding hindi cailan~gang tayo'y
pilitin sa walang hanggang pagkilalang utang na loob; malaon n~g dating
may pinananaligang laban sa catotohanan at sa catuwiran, na ano pa't
walang kinacailan~gan cung di bigyang kinang ang pananalig na iya't
pataasin ang halaga n~g m~ga calacal. Marahil sabihin po ninyo sa aking
cahi't ipalagay n~g malalaking totoo ang m~ga capintasang magagawa sa
ating religion, n~gayo'y lalong magaling, gayon man, sa religiong dating
sinusunod natin; naniniwala aco't sumasang-ayon, datapuwa't malabis
namang napacamahal, sapagca't dahil sa religiong iyang canilang dinala
rito'y binitiwan natin ang ating casarinlan; dahil sa religiong iya'y
ibinigay natin sa canyang m~ga sacerdote ang ating lalong magagaling na
m~ga bayan, ang ating m~ga bukirin at sampo n~g ating m~ga iniimpoc na
salapi sa pagbili n~g m~ga sangcap sa pamimintacasi. Sila'y nagdala rito
sa atin n~g isang bagay na hanap buhay n~g taga ibang lupain,
pinagbabayaran nating magaling at yamang gayo'y walang cautan~gan ang
isa't isa. Sacali't ang sasabihin ay ang canilang pagcacatangkilic sa
atin laban sa m~ga «encomendero», ang maisasagot co sa inyo'y caya
tayo'y nahulog sa camay n~g m~ga encomendero'y dahil din sa canila;
datapuwa't hindi, aking kinikilalang isang tunay na pananampalataya at
isang tunay na pagsinta sa Sangcataohan ang siyang pamatnugot sa m~ga
unang misionerong naglacbay sa m~ga pasigang ito: kinikilala co ang
cautan~gang loob natin sa m~ga mahal na pusong iyon; aking nalalamang
n~g panahong iyo'y sagana sa Espana n~g bayani sa lahat n~g bagay, sa
religion, sa politica, sa natutungcol sa pamamayan at gayon din sa
militar. Datapuwa't dahil bagang pawang m~ga mababait at banal ang m~ga
nuno nila'y ¿ipagpapaubaya na natin ang m~ga hidwang pagpapalampas n~g
canilang isip n~g m~ga inapo? Dahil po bagang guinawan tayo n~g malaking
cagalin~ga'y maguiguing casalanan na natin ang sumansalang gawan nila
tayo n~g isang casamaan? Hindi hinihin~gi n~g bayang alisin, ang
hinihin~gi lamang ay gawin ang m~ga pagbabagong utos na cahilin~gan n~g
m~ga bagong calagayan at n~g m~ga bagong m~ga pan~gan~gailan~gan ngayon.

 Sinisinta co ang ating kinamulatang lupang gaya rin n~g pagsintang
magagawa po ninyo, Elias; nawawatasan co n~g caunti ang inyong han~gad,
narin~gig cong magaling ang inyong sinabi, at gayon man, caibigan co,
aking inaacalang pinapag-uulap n~g caunti ang ating isip n~g
casilacbuhan n~g loob; dito'y hindi nakikita ang pan~gan~gailan~gan n~g
m~ga pagbabagong utos, na marahil magaling sa m~ga ibang lupain.

 ¿Diyata po't gayon, guinoo? ang itinanong ni Elias, na iniunat ang
m~ga camay sa panglulupaypay; hindi po ninyo nakikita ang
pan~gan~gailan~gan n~g m~ga pagbabagong utos, cayo pa namang nagtamo n~g
m~ga casacunaan sa inyong m~ga familia?...

 ¡Ah, linilimot co ang aking sariling m~ga cahirapan at ang tinitingnan
co'y ang capanatagan n~g Filipinas, ang m~ga cagalin~gan n~g
Espana! ang masilacbong itinugon ni Ibarra. Upang manatili ang
Filipinas ay kinacailan~gang huwag baguhin ang nakikita nating calagayan
n~g m~ga fraile n~gayon, at sa pakikipag-isa sa Espana naroroon ang
cagalin~gan n~g ating bayan.

Natapos n~g macapagsalita si Ibarra'y nakikinig pa si Elias; malungcot
ang canyang pagmumukha, nawala ang ningning n~g canyang m~ga mata.

 Tunay n~gang guinahis at pinasuco n~g m~ga fraile ang lupaing ito,
¿inaacala po ba ninyong dahil sa m~ga fraile caya mangyayaring manatili
ang Filipinas?

 Opo, dahil lamang sa canila, gayon ang pananalig n~g lahat n~g m~ga
sumulat tungcol sa Filipinas.

 ¡Oh! ang biglang naibigcas ni Elias, na biglang binitiwan n~g boong
panglulupaypay ang sagwan sa loob n~g bangca; hindi co acalaing
napacaimbi ang inyong pagpapalagay sa pamahalaan at sa bayan. ¿Bakit
hindi po pawalang halagahan na ninyo ang baya't ang pamahalaan? ¿Ano po
ba ang wiwicain ninyo sa isang pamahalaang caya lamang nacapag-uutos ay
hindi sa siya'y gumagamit n~g daya, isang pamahalaang hindi marunong
magpapitagan dahil sa canyang sariling gawa? ¡Ipatawad po ninyo, guinoo,
datapuwa't sa acala co'y haling at cusang nagpapacamatay ang inyong
pamahalaan, yamang canyang ikinatutuwang paniwalaan n~g madla ang m~ga
gayong bagay! Pinasasalamatan co po sa inyo ang cagandahan n~g inyong
loob, ¿saan po ibig ninyong ihatid co cayo n~gayon?

 Huwag, ang muling sinabi ni Ibarra; mag-usap tayo, kinakailan~gang
matalastas cung sino ang sumasacatwiran sa ganyang bagay na totoong
mahalaga.

 Ipatawad po ninyo, guinoo, ang sagot ni Elias na umiling; hindi aco
totoong magaling sa pananalita upang cayo'y aking mahicayat sa
paniniwala; tunay n~ga't aco'y nag-aral n~g caunti, n~guni't aco'y isang
«indio», alapaap ang inyong loob tungcol sa aking pamumuhay, at cailan
ma'y magcuculang tiwala cayo sa aking m~ga sinabi. Ang m~ga nagsaysay
n~g caisipang laban sa m~ga sinabi co'y pawang m~ga castila, at sa
pagca't m~ga castila, cahi't sila'y magsalita n~g m~ga walang cabuluhan
o cahalin~gan, ang canilang sabihi'y pinapagtitibay n~g canilang anyo,
n~g canilang dan~gal at catungculan at n~g canilang pinanggalingang
lahi, caya't aking ticang hindi co na mulimu-ing tututulan magpacailan
man. Bucod sa rito, sa aking pagcakitang cayo, na sumisinta sa lupang
inyong tinubuan, cayo na may amang nagpapahin~galay sa ilalim n~g m~ga
payapang daluyong na ito, cayo na talagang hinamit, linait at
pinag-usig, gayon ma'y tinataglay ninyo ang ganyang m~ga caisipan, baga
man sa lahat n~g inyong dinanas at sa inyong dunong, nagpapasimula na
aco n~g pag-aalinlan~gan sa aking sariling m~ga paniniwala, at aking
tinatanggap ang balac na mangyayaring nagcacamali ang bayan. Aking
sasabihin doon sa m~ga culang palad na isinacamay n~g m~ga tao ang
canilang pag-asa, na ang pag-asang iya'y ilagay nila sa Dios o sa
canilang m~ga bisig. Muling napasasalamat po aco sa inyo at cayo'y
mag-utos cung saan dapat ihatid co cayo.

 Tumatagos, Elias, hanggang sa aking puso ang inyong masasaklap na m~ga
pananalita. ¿Ano po ang ibig ninyong gawin co? Hindi aco mag-aral sa
casamahan n~g m~ga anac n~g bayan, caya't marahil hindi co talos ang
canilang m~ga cailan~gan; sa boong camusmusan co'y doon aco natira sa
colegio n~g m~ga Jesuita lumaki aco sa Europa, ang m~ga aclat lamang ang
siyang ininuman n~g aking pag-iisip at ang aking nabasa lamang ay yaong
nailathala n~g m~ga tao: nananatili sa guitna n~g m~ga dilim ang hindi
sinasabi n~g m~ga sumusulat n~g m~ga aclat, ang m~ga iya'y hindi co
alam. Gayon ma'y iniibig cong gaya rin naman n~g inyong pag ibig ang
ating bayang tinubuan hindi lamang sapagca't catungculan n~g lahat na
pacaibiguin ang lupaing canyang pinagcacautan~gan n~g canyang catauhan
at marahil pagcacautan~gan naman n~g cahulihulihang pahin~galayan; hindi
lamang sa pagca't ganyan ang itinuro sa akin n~g aking ama, cung di
naman sa pagca't ang aking ina'y «india», at sapagca't diyan nabubuhay
ang lalong matitimyas na aking linasap na sumasaalaala co tuwing bucod
sa rito'y siya'y aking sinisinta, sapagca't siya ang pinagcautan~gan at
pagcacautan~gan n~g aking ligaya!

 ¡At sinisinta co siya sapagca't siya ang pinagcacautan~gan co n~g
aking casaliwaang palad! ang ibinulong ni Elias.

 Siya n~ga, caibigan co; nalalaman co pong nagpipighati cayo, cayo'y
sawing palad, at ito ang siyang sa inyo'y nagpapamalas na madilim ang
hinaharap na panahon at siya namang nacapangyayari sa anyo n~g lacad n~g
inyong pag-iisip; dahil dito'y hindi aco macasang-ayong lubos sa inyong
m~ga carain~gan. Cung mangyari sanang masiyasat na magaling ang m~ga
cadahilanan, ang isang bahagui, n~g sa inyo'y m~ga nangyayari.

 Iba ang m~ga pinanggalin~gan n~g m~ga sacunang nangyari sa akin; cung
matanto cong cahi't caunti'y pakikinaban~gan, sasaysayin co ang m~ga
nangyaring iyan, sa pagca't bucod sa hindi co inililihim ay marami na
ang nacatatalastas.

 Baca caya sacali'y cung mapagtanto co ang m~ga bagay na iya'y
magbagong isipan aco.

Nag isip-isip na sandali si Elias.

 Cung gayon, guinoo, sasabihin co sa inyo, sa maicling pananalita, ang
aking dinaanang buhay.




=L.=

=ANG MAG-ANAK NI ELIAS.=


«May anim na pung taon na n~gayong nananahan ang aking nunong lalaki sa
Maynila, at naglilingcod na «tenedor de libros» sa bahay n~g isang
man~gan~galacal na castila. Batang-bata n~g panahong iyon ang aking
nunong lalaki may asawa at may isang anac na lalaki. Isang gabi, hindi
maalaman cung ano ang dahil, nagalab ang almacen, lumakit ang apoy sa
boong bahay at sa ibang maraming m~ga calapit. Hindi mabilang ang halaga
n~g m~ga natupoc at nawala, hinanap ang may sala, at isinumbong n~g
man~gan~galacal ang aking nuno. Nawalang cabuluhan ang canyang pagtutol,
at palibhasa'y dukha at hindi macapagbayad sa m~ga balitang abogado,
siya'y hinatulang paluin sa hayag at ilibot sa m~ga daan sa Maynila.
Hindi pa nalalaong guinagawa pa ang parusang itong pang-imbi, na
tinatawag n~g bayang _cabayo y vaca_, na macalilibong higuit sa
camatayan ang casamaan. Ang aking nuno, na tinalicdan n~g lahat, liban
na lamang sa canyang bata pang asawa, ay iguinapos sa licod n~g isang
cabayo, na sinusundan n~g caramihang malulupit at pinalo sa bawa't
pinagcacacurusan n~g dalawang daan, sa harap n~g m~ga taong canyang m~ga
capatid, at sa malapit sa maraming sambahan sa isang Dios n~g
capayapaan. Nang mabusog na n~g culang palad, na magpacailan ma'y imbi
na't walang capurihan, ang panghihiganti n~g m~ga tao, sa pamamag-itan
n~g canyang dugo, n~g m~ga pahirap na guinawa sa canya at n~g canyang
m~ga pagsigaw, kinailan~gang cunin siya sa ibabaw n~g cabayo, sapagca't
hinimatay, at maano na sanang namatay na n~ga n~g patuluyan! Sa isa
riyan sa m~ga pinacahayop na calupitan, siya'y pinawalan; nawalang
cabuluhang mamanhic sa bahay-bahay, bigyan n~g gawain o n~g limos ang
asawa niyang n~g panahong iyo'y buntis, at n~g canyang maalagaan ang
asawang may sakit at ang cahabaghabag na anac. Sino ang magcacatiwala sa
asawa n~g isang lalaking manununog at inimbi. Napilitan n~ga ang babaing
calacalin ang canyang catawan!»

Nagtindig si Ibarra sa pagcaupo.

«Oh, huwag cayong mabahala! ang pan~gan~galacal sa catawan niya'y hindi
na casiraang puri sa canya at hindi na rin casiraang puri sa canyang
asawa; napugnaw n~g lahat ang capuriha't ang cahihiyan. Gumaling ang
lalaki sa canyang m~ga sugat at naparito at nagtagong casama ang canyang
asawa't anac na lalaki sa m~ga cabunducan n~g lalawigang ito. Nan~ganac
dito ang babae n~g isang latanglatang sanggol at puspos n~g m~ga sakit,
na nagcapalad na mamatay. Nanahan pa sila ritong may ilang buwan, sacdal
n~g carukhaan, hiwalay sa lahat n~g tao, kinapopootan at
pinan~gin~gilagan n~g lahat. Nang hindi na matiis n~g aking nuno ang
gayong lubhang carukhaan, at palibhasa'y hindi niya taglay ang
catapan~gan n~g loob n~g canyang asawa, siya'y nagpacamatay, sa walang
casing laking sama n~g canyang loob n~g makita niyang may sakit at
walang sumaclolo't mag-alaga. Nabuloc ang bangcay sa mata n~g anac na
lalaking bahagya na lamang macapagalaga sa may sakit na ina, at ang
casamaan n~g amoy ang siyang nagcanulo sa justicia. Sinisi ang aking
nunong; babae't hinatulang magdusa, dahil sa canyang hindi pagbibigay
alam; pinaghinalaa't pinaniwalaang siya ang pumatay sa canyang asawa,
sapagca't ano ang hindi gagawin n~g asawa n~g isang imbi, na pagcatapos
ay nagbili n~g canyang catawan. Cung manumpa'y canilang sinasabing
nanunumpa n~g hindi catotohanan, cung tuman~gis ay sinasabing siya'y
nagsisinun~galing, sinasabing nagwawalang galang cung tumatawag sa Dios.
Gayon ma'y linin~gap din siya, hinintay munang siya'y macapan~ganac bago
paluin: talos po ninyong inilalaganap n~g m~ga fraile ang capaniwalaang
sa pamamag-itan n~g palo lamang mangyayaring makipanayam sa m~ga
«indio»; basahin ninyo ang sabi ni padre Gaspar San Agustin.»

«Sa ganitong cahatulan sa isang babae, canyang susumpain ang araw n~g
pagsilang sa maliwanag n~g canyang anac, bagay na bucod sa pagpapahaba
n~g pagpapahirap ay pagsira sa m~ga damdamin n~g isang ina. Sa casamaang
palad maluwalhating nan~ganac ang babae, at sa casamaan ding palad ang
sanggol na lalaki ay ipinan~ganac na mataba. Nang macaraan ang dalawang
buwa'y guinanap ang parusang hatol n~g boong catuwaan n~g loob n~g m~ga
tao, na sa ganitong paraa'y inaacala nilang gumaganap n~g canilang
catungculan. Sapagca't wala na siyang catiwasayan sa m~ga gubat na ito'y
tumacas siya't tinun~go na canyang dala ang canyang dalawang anac na
lalaki, ang caratig na lalawigan, at diya'y nabuhay silang tulad sa m~ga
halimaw: nan~gapopoot at kinapopootan. Ang pan~ganay sa dalawang
magcapatid, na nacatatanda n~g maligayang camusmusan niya, sa guitna n~g
gayong pagcalakilaking carukhaan, pagdaca'y nagtulisan, pagcacaroon n~g
lacas. Hindi nalao't ang pan~galang maban~gis ni _Balat_ ay cumalat sa
magcabicabilang lalawigan, naging laguim n~g m~ga bayan, sa pagca't sa
canyang panghihiganti'y nagsasabog n~g dugo't tinutupoc ang bawa't
maraanan. Ang pinacabata na may catutubong magaling na puso'y sumangayon
sa canyang capalaran at caimbihan sa tabi n~g canyang ina; nan~gabubuhay
sila sa inihahandog n~g cagubatan, nan~gagdadamit sila n~g m~ga basahang
sa canila'y inihahaguis n~g m~ga nan~gaglalacad; nawala na sa babaeng
iyon ang canyang sariling pan~galan at siya'y nakikilala lamang sa m~ga
pamagat na _delingkente_ (delincuente, nagcasala), _patutot_ at
_binugbog_; ang lalaking iyo'y nakikilala lamang sa tawag na _anac n~g
canyang ina_, sapagca't sa catamisan n~g canyang asal ay hindi
pinaniniwalaang siya'y anac n~g manununog at sapagca't ang sino ma'y
dapat mag-alinlan~gan sa cabutihan n~g ugali n~g m~ga _indio_. Sa
cawacasa'y nahulog ang bantog na si Balat sa capangyarihan n~g justicia,
na siyang sa canya'y humin~gi n~g mahigpit na pagbibigay sulit n~g
canyang m~ga guinawang casalanan, baga man hindi nabalino ang Justiciang
iyang magturo cay Balat n~g cagalin~gan n~g isang umagang hanapin n~g
batang capatid ang canyang ina, na napasagubat upang man~guha n~g cabuti
at hindi pa umuuwi, canyang nakitang nacatimbuwang sa lupa, sa tabi n~g
daan, sa lilim n~g isang puno n~g buboy, nacatihaya, tirik ang m~ga
mata, nacatitig, naninigas ang m~ga daliring nacabaon sa lupa, at sa
ibabaw nito'y may nakikitang m~ga bahid n~g dugo. Naisipan n~g binatang
tumin~gala at sundan n~g mata ang tinititigan n~g bangcay, at nakita
niyang sa isang san~ga'y nacasabit ang isang buslo at sa loob n~g
buslo'y ang marugong ulo n~g canyang capatid!»

 ¡Dios co! ang biglang sinabi ni Ibarra.

 «Ganyan din marahil ang biglang sinabi n~g aking ama, ang
ipinagpatuloy ni Elias n~g boong calamigan n~g loob. Pinagputolputol
n~g m~ga tao ang manghaharang at inilibing ang catawan, n~guni't ang
m~ga sangcap n~g catawa'y canilang isinabog at ibinitin sa iba't ibang
m~ga bayan. Sacali't cayo po'y macapaglacbay isang araw mula sa Kalamba
hanggang sa Santo Tomas, masusumpun~gan pa po ninyo ang cahoy n~g duhat
na pinagbitinan at kinabulucan n~g isang hita n~g aking amain; sinumpa
ang cahoy na iyan n~g Naturaleza, caya't hindi lumalaki at hindi
namumun~ga. Gayon din ang canilang guinawa sa m~ga ibang sangcap n~g
catawan, n~guni't ang ulo, ang ulo na siyang pinacamabuting sangcap n~g
tao, na siyang lalong madaling kilalanin cung cangino, ang ulong iya'y
isinabit sa harapan n~g dampa n~g ina!»

Tumun~go si Ibarra.

 «Naglagalag ang binatang tulad sa isang sinumpa», ang ipinagpatuloy
ni Elias, naglagalag sa bayan-bayan, sa m~ga bundoc at m~ga
caparan~gan, at n~g inaacala na niyang sa canya'y wala nang
macacakilala, ay pumasoc siyang manggagawa sa isang mayamang taga
Tayabas. Ang canyang casipagan, ang catamisan n~g canyang asal ang
nacahicayat na siya'y caguiliwan n~g lahat n~g hindi nacatatalos n~g
unang pamumuhay niya. Sa catiyagaan niya sa paggawa at sa pagtitipid,
nacatipon siya n~g caunting puhunan, at sapagca't napagdaanan na niya
ang malaking carukhaan at siya'y bata, nag-acalang magcamit naman n~g
ligaya. Ang canyang cagandahang lalaki, ang canyang cabataan at ang
canyang pagca may caunting caya ang siyang nan~gacaakit na siya'y
ibiguin n~g isang dalaga sa bayan, n~guni't hindi siya macapan~gahas na
ipakiusap sa m~ga magulang nito na sa canya'y ipacasal, sa canyang
pan~gan~ganib na baca mapagtunton ang buhay niya n~g una. Datapuwa't
naraig sila n~g capangyarihan n~g sinta, caya't capuwa sila nagculang sa
canicanilang catungculan. Upang mailigtas n~g lalaki ang capurihan n~g
babae, pinan~gahasan ang lahat, namanhic siya sa m~ga magulang upang sa
canya'y ipacasal ang canyang caisang dibdib, dahil dito'y hinanap ang
m~ga casulatan n~g canyang pagcatao, at n~g magcagayo'y napagsiyasat na
lahat; palibhasa'y mayaman ang ama n~g dalaga, nasunduang pag-usiguin
n~g m~ga hucom ang lalaki, na hindi nag-acala man lamang na
magsanggalang, inamin ang lahat n~g sumbong na laban sa canya, at siya'y
nagdusa sa bilangguan. Nan~ganac ang babae n~g isang sanggol na lalaki
at isang sanggol na babae, na capuwa inalagaan n~g lihim, saca
pinapaniwala ang m~ga batang itong namatay na ang canilang ama, bagay na
hindi mahirap gawin, sapagca't canilang nakita ang pagcamatay n~g
canilang ina, n~g panahong sila'y musmos pa, bucod sa hindi nila naiisip
ang pag-uusisa n~g canilang pinanggalingan. Palibhasa'y mayaman ang
aming nunong lalaki, totoong maligaya ang aming camusmusan; ang capatid
cong babae't aco'y magcasama caming nag-aral, nag-iibigan cami niyang
pag-iibigang mangyayari lamang sa magcapatid na cambal na walang ibang
nakikilalang ibang bagay na pag-ibig. Batang bata pa aco'y nag-aral na
sa colegio n~g m~ga jesuita, at nag-aral naman sa Concordia at doon
itinira ang aking capatid na babae, sa han~gad na huwag caming lubhang
magcahiwalay. Nang matapos ang aming caunting pag-aaral, sapagca't wala
caming hinahan~gad cung di magpasaca n~g lupa, umuwi cami sa aming bayan
upang aming tanggapin ang aming mana sa aming nunong lalaki. Malaonlaon
ding nanatili cami sa pamumuhay sa caligayahan, n~gumin~giti sa amin ang
panahong hinaharap, marami caming m~ga alila, nag-aaning magaling ang
aming m~ga halamanan at hindi na malalao't mag-aasawa ang aking capatid
na babae sa isang binatang canyang pinacasisinta at siya'y tinutumbasan
n~g gayon ding pag-ibig. Dahil sa pagcacaalit bagay sa salapi, at dahil
naman sa ugali co n~g m~ga panahong iyong may pagcamapagmataas,
kinasusuklaman aco n~g isa cong camag-anac na malayo, isinurot sa aking
isang araw ang totoong malabo cong pagsilang sa maliwanag, ang imbi cong
pinanggalin~gang m~ga magulang. Acala co'y yao'y pawang paratang lamang,
caya't hinin~gi cong bigyang liwanag ang gayong paglait; muling nabucsan
ang libin~gang kinahihimlayan n~g gayong caraming m~ga cabulucan, at
lumabas ang catotohanan upang aco'y bigyang cahihiyan. Nang lalong
malubos ang casaliwaang palad, malaon n~g panahong cami'y may alilang
isang matandang lalaki, na pinagtitiisan ang lahat cong m~ga
cahalin~gang pita at ayaw caming iwan cailan man, at nagcacasiya na
lamang tuman~gis at humibik sa guitna n~g m~ga paglibac n~g ibang m~ga
lingcod namin. Hindi co maalaman cung bakit napagsiyasat n~g aking
camag-anac; datapuwa't ang nangyari'y tinawag n~g justicia ang matandang
ito, at pinag-utusang sabihin ang catotohanan; ang matandang lalaki
palang aming alila'y siyang aming ama, na aayaw humiwalay sa canyang
sintang m~ga anac, at ang matandang iyo'y hindi mamacailang aking
pinahirapan. Napugnaw ang aming ligaya, tinalicdan co ang aming
cayamanan, nawalan n~g pacacasalang casintahan ang capatid cong babae,
caming magcapatid at ang aking ama'y iniwan namin ang bayan, upang
pumaroon sa alin mang lupain. Ang pagcaalam na siya'y nacatulong sa
aming casaliwaang palad ang nacapagpaicli n~g buhay n~g matandang
lalaki, na siyang sa aki'y nagpaunawa n~g lahat n~g casakitsakit na m~ga
nangyari n~g m~ga panahong nagdaan. Nan~gulila caming magcapatid.

«Tuman~gis n~g di sapala ang capatid co, n~guni't sa guitna n~g gayong
caraming m~ga casaliwaang palad na bumugso sa ibabaw namin, hindi niya
nalimutan ang canyang sinta. Hindi dumaing at hindi umimic n~g canyang
nakita ang pagaasawa sa ibang babae n~g canyang dating catipanan, at
aking nakitang untiunting nagkasakit ang aking kapatid, na hindi co
mangyaring mabigyang aliw. Nawala siya isang araw; nawalang cabuluhan
ang sa canya'y aking paghanap sa lahat n~g panig, nawalang cabuluhan ang
aking pagtatanong tungcol sa canya, hanggang sa n~g macaraan ang anim na
buwa'y aking nabalitaang n~g m~ga araw na iyon, n~g humupa ang paglaki
n~g dagatan, ay nasumpun~gan sa pasigan n~g Calamba sa guitna n~g isang
palayan, ang bangcay n~g isang dalaga, na nalunod o pinatay na cusa;
ayon sa sabiha'y may isang sundang na nacatarac sa canyang dibdib.
Ipinalathala sa m~ga calapit bayan n~g m~ga puno sa bayang iyon, ang
gayong nangyari; sino ma'y walang humarap upang hin~gin ang bangcay, at
wala namang nawawalang sino mang dalaga. Ayon sa m~ga tandang sinabi sa
akin, pagcatapos, sa pananamit, sa m~ga hiyas, sa cagandahan n~g canyang
mukha at sa lubhang casaganaan n~g canyang buhok, aking napagkilalang
iyon ang aking cahabaghabag na capatid na babae. Mula niyo'y
naglalagalag aco sa m~ga iba't ibang lalawigan, manacanaca acong
pinararatan~gan, n~guni't hindi co pinapansin ang m~ga tao at
ipinagpapatuloy co ang aking paglacad. Ito ang macling casaysayan n~g
m~ga nangyari sa akin, at ang casaysayan n~g m~ga paghatol n~g m~ga
tao.»

Tumiguil n~g pananalita si Elias, at ipinatuloy ang pagsagwan.

 Naniniwaniwala acong hindi po cayo nalilihis sa catuwiran ang
ibinulong ni Crisostomo, sa inyong pananalitang dapat pagsicapan n~g
justicia ang paggawa n~g magaling sa pagtumbas sa magagandang gawa, at
gayon din ang pagtuturo sa m~ga nagcacasalang tao sa paggawa n~g masama.
Ang nacahahadlang lamang ... ay ito'y hindi mangyayari, isang han~gad na
hindi mangyayaring masunduan; sa pagca't saang cucuha n~g lubhang
maraming salapi, n~g lubhang maraming m~ga bagong cawani?

 ¿At ano ang capapacanan n~g m~ga sacerdote, na ipinagtatalacan ang
canilang tungculing maglaganap n~g capayapaan at pag-ibig sa capuwa tao?
¿Diyata't lalong ikinararapat ang basain n~g tubig ang ulo n~g isang
sanggol, pacanin ito n~g asin, cay sa pucawin sa marilim na budhi n~g
isang masamang tao iyang maningning na ilaw na bigay n~g Dios sa bawa't
tao upang hanapin ang canyang cagalin~gan? ¿Diyata't lalong pag-ibig sa
capuwa tao ang alacbayan ang isang may salang bibitayin, cay sa siya'y
alalayan sa paglacad sa mataric na landas na pagtalicod sa m~ga pan~git
na caugalian at pagtun~go sa magagandang caasalan? ¿Hindi po ba
nagcacagugugol sa pagbabayad sa m~ga tictic, sa m~ga verdugo at sa m~ga
guardia civil? Ito po, bucod sa cahalayhalay, pinagcacagugulan din n~g
salapi.

 Caibigan co, cayo o aco man, cahi't ibiguin nati'y hindi natin
masusunduan.

 Tunay n~ga, sacali't tayo'y nag-iisa, wala tayong magagawa; n~guni't
inyong ariing sariling inyo ang catuwiran n~g bayan, makipanig po cayo
sa bayan, pakinggan ninyo ang canyang cahin~gian, magbigay uliran cayo
sa m~ga iba, ipakilala ninyo cung ano ang tinatawag na bayang
kinaguisnan!

 Hindi mangyayari ang cahin~gian n~g bayan; kinacailan~gang maghintay.

 ¡Maghintay! ¡maghirap ang cahulugan n~g maghintay!

 Pagtatawanan aco cung aking hin~gin.

 At cung cayo'y alacbayan n~g bayan?

 ¡Hindi mangyayari! hindi co magagawa cailan man ang patnugutan ang
caramihang tao upang camtan sa sapilitan ang bagay na hindi inaacala n~g
pamahalaang capanahunan n~g ibigay, ¡hindi! At cung sa alin mang araw ay
makita cong may sandata ang caramihing iyan, aanib aco sa pamahalaan at
n~g sila'y aking bacahin, sa pagca't hindi co ipalalagay na aking bayan
ang m~ga manggugulo. Hinahan~gad co ang canyang cagalin~gan, caya
nagtayo aco n~g isang bahay-paaralan; hinahanap co ang canyang
cagalin~gan sa pamamag-itan n~g pagpapaaral, sa mahinahong untiunting
pagsulong n~g dunong, walang daan cung walang liwanag.

 ¡N~guni't walang calayaan naman cung walang pakikihamoc! ang sagot ni
Elias.

 ¡Datapuwa't aayaw aco n~g calayaang iyan!

 N~gayo't cung walang calayaa'y walang liwanag, ang muling itinutol
n~g piloto n~g maalab na pananalita; sinabi po ninyong hindi malaki ang
pagcakilala ninyo sa inyong m~ga cababayan; naniniwala aco. Hindi po
ninyo nakikita ang paghahanda sa pagbabaca, hindi ninyo nakikita ang
dilim sa dacong paliguid; nagpasimula ang paghahamoc sa pagmamatuwiran
upang magcaroon n~g wacas sa paglalabanan sa lupa na maliligo n~g dugo;
naririn~gig co ang tinig n~g Dios, ¡sa aba n~g mag-acalang lumaban sa
canya! ¡hindi iniucol sa canila ang pagsulat n~g Historia!

Nag-ibang anyo si Elias; nacatindig, nacapugay, may anyong hindi
caraniwan ang mukha niyang mabayaning liniliwanagan n~g buwan. Ipinagpag
ang canyang malagong buhoc, at nagpatuloy n~g pananalita:

 ¿Hindi po ba ninyo nakikita't gumiguising na ang lahat? Tumagal n~g
ilang daang taon ang pagcacatulog, n~guni't pumutoc ang lintic isang
araw, at sa paninira n~g lintic ay pumucaw n~g buhay; buhat niyo'y ibang
m~ga hilig ang pinagpapagalan n~g m~ga isip, ang m~ga hilig na ito na
n~gayo'y nan~gagcacahiwalay, man~gagcacalakiplakip isang araw na ang
Dios ang siyang mamamatnugot. Hindi nagculang ang Dios sa pagsaclolo sa
m~ga ibang bayan; hindi rin magcuculang ang saclolong iyan sa bayan
natin; ang catuwiran niya'y siyang catuwiran n~g calayaan!

Isang dakilang catahimican ang siyang sumunod sa ganitong m~ga salita.
Samantala'y lumalapit ang bangca sa pasigan sa hindi naiinong
pagsusulong n~g m~ga alon. Si Elias ang naunang sumira n~g gayong hindi
pag-iimican.

 ¿Ano po ang sasabihin co sa m~ga nag-utos dito sa akin? ang tanong,
na nagbago n~g anyo n~g tinig.

 Sinabi co na po sa inyo; na dinaramdam co ang canilang calagayan,
n~guni't sila'y man~gaghintay, sa pagca't hindi nagagamot ang m~ga sakit
n~g capuwa m~ga sakit, at sa casaliwaan nating palad ay tayong lahat ay
may casalanan.

Hindi na muling sumagot si Elias, tumungo, nagpatuloy n~g pagsagwan, at
n~g dumating sa pampang ay nagpaalam cay Ibarra n~g ganitong sabi:

 Pinasasalamatan co po cayo, guinoo, sa inyong pahihinuhod sa aking
pakiusap; hinihin~gi co sa icagagaling ninyong sa haharaping panaho'y
aco'y inyong limutin at huwag ninyong kilalanin aco sa ano mang
calagayang aco'y inyong masumpong.

At pagcasabi nito'y muling pinalacad ang bangca, at sinagwanang ang
tun~go'y sa isang gubat sa pasigan. Samantalang guinagawa ang mahabang
pagtawid ay nanatili sa hindi pag-imic; tila mandin wala siyang
namamasdan cung di ang libolibong m~ga diamante na kinucuha't ibinabalic
n~g canyang sagwan sa dagatan at doo'y talinghagang nan~gawawala sa
guitna n~g m~ga bughaw na alon.

Sa cawacasa'y dumating; lumabas ang isang tao sa casucalan at lumapit sa
canya.

 ¿Ano ang sasabihin co sa capitan? ang tanong.

 Sabihin mong gaganap si Elias n~g canyang pan~gaco, sacali't hindi
mamatay muna, ang isinagot n~g boong calungcutan.

 Cung gayo'y ¿cailan ca makikisama sa amin?

 Pag-inacala n~g inyong capitang dumating na ang panahon n~g pan~ganib.

 Cung gayo'y magaling, ¡paalam!




=LI.=

=MGA PAGBABAGO.=


Malungcot at puspos n~g pan~gamba ang mahihiing si Linares; bagong
catatanggap niya n~g sulat ni dona Victorina, na ganito ang sabi:

«Minamahal cong pinsan; ibig cong magcaroon n~g balita sa iyo sa loob
n~g tatlong araw, cung pinatay ca na n~g alperes o icaw ang pumatay sa
canya ayaw acong lumampas ang isa man lamang araw na hindi tumatanggap
pa ang hayop na iyan n~g ucol na parusa sacali't lumampas ang taning na
iyan at hindi mo pa siya hinahamon n~g patayan sasabihin co cay Don
Santiago na cailan man ay hindi ca naguiguing secretario, ni hindi ca
nacapagbibiro cay Canovas ni hindi ca nacacasama sa pagliliwaliw n~g
general Arseno Martines sasabihin co cay Clarita na pawang
casinun~galin~gang lahat at hindi cata bibigyan cahi't isang cuarta
n~guni at cung hamunin mo siya ipinan~gan~gaco co sa iyo ang bawa't
iyong maibigan caya n~ga tingnan mo cung hamunin mo siya at
ipinagbibigay alam co sa iyo na hindi aco papayag n~g m~ga pagtalilis at
m~ga dahidahilan.

Ang pinsan mong gumiguiliw sa iyo mula sa puso,

_Victorina de los Reyes de De Espadana._

Sampaloc, lunes a las 7 n~g gabi.»

Mabigat ang bagay na iyon: kilala ni Linares ang ugali ni dona Victorina
at nalalaman niya cung hanggang saan ang magagawa; cung pakiusapan siya
n~g nauucol sa catuwira'y tulad sa cung magsaysay n~g nauucol sa
calinisan n~g puri't pakikipag capuwa-tao sa isang carabinero n~g
Hacienda, pagca talagang may pacay na macakita n~g contrabando sa lugar
na tunay na wala; ang mamanhic ay walang cabuluhan, magdaya'y lalo n~g
masama; wala na n~gang sucat pagpapaliiran cung hindi maghamon n~g away.

 N~guni't ¿paano? ang sinasabing nagpaparoo't paritong mag-isa; cung
salubun~gin aco n~g masasamang pananalita? ¿cung ang canyang asawa ang
aking maratnan? ¿sino caya ang macaiibig magpadrino sa akin? ¿ang cura?
¿si capitan Tiago? ¡Sinusumpa co ang oras n~g aking pagsunod sa canyang
m~ga hatol! ¡Daldal! ¿Sino ang pumipilit sa aking aco'y maghambog,
magsabi n~g m~ga cabulastugan, magpakita n~g m~ga cayaban~gan! ano ang
sasabihin sa akin n~g guinoong dalagang iyan ...? Dinaramdam co n~gayon
ang paguiguing secretario co n~g lahat n~g m~ga ministro!

Sumasaganitong malungcot na pakikipagsalitaan sa sarili ang mabait na si
Linares n~g dumating si pari Salvi. Ang catotohana'y lalo n~g payat at
namumutla ang franciscano cay sa dati, n~guni't nagniningning sa canyang
m~ga mata ang isang tan~ging liwanag at sumusun~gaw sa canyang m~ga labi
ang isang cacaibang n~giti.

 ¿Guinoong Linares, lubos naman ang pag-iisa ninyo? ang ibinati at
saca tumun~go sa salas, na sa m~ga nacasiwang na pinto nito'y tumatacas
ang ilang tinig n~g piano.

Nag-acala si Linares na n~gumiti.

 ¿At si don Santiago? ang idinugtong n~g cura.

Dumating si capitang Tiago sa sandali ring iyon, humalic n~g camay sa
cura, kinuha niya ang dala nitong sombrero at baston n~gumin~giting
mabait na mabait.

 ¡Pakinggan ninyo, pakinggan ninyo! ang sabi n~g curang papasoc sa
salas, na sinusundan ni Linares at ni capitan Tiago; may dala acong
magagaling na balita na aking sasabihin sa lahat. Tumanggap aco n~g m~ga
sulat na galing sa Maynila, na pawang nagpapatibay n~g sulat na dinala
sa akin cahapon ni guinoong Ibarra ..., sa macatuwid, don Santiago, ay
wala na ang nacahahadlang.

Si Maria Clara, na nacaupo sa piano sa guitna n~g canyang dalawang
caibigang babae, umanyong titindig, datapuwa't kinulang siya n~g lacas
at muling naupo. Namutla si Linares at tinitigan si capitang Tiago na
ibinaba ang m~ga mata.

 Untiunting totoong kinalulugdan co ang binatang iyan, ang
ipinagpatuloy n~g cura; n~g una'y masama ang aking pagcapalagay sa canya
..., may caunting cainitan ang ulo, n~guni't lubhang marunong umayos n~g
canyang m~ga pagcuculang, na ano pa't hindi mangyaring macapagtanim sa
canya ang sino man. Cung di n~ga lamang si padre Damaso'y....

At tinudla n~g cura n~g matuling pagsulyap si Maria Clara, na nakikinig
n~guni't hindi inihihiwalay ang m~ga mata sa papel n~g musica, baga man
siya'y lihim na kinucurot ni Sinang, na sa gayong paraa'y sinasaysay ang
canyang catuwaan; sumayaw sana siya cung sila'y nag-iisa.

 ¿Si padre Damaso po? ang tanong ni Linares.

 Opo, si padre Damaso, ang sinabi, ang ipinagpatuloy n~g cura, na
hindi inihihiwalay ang tin~gin cay Maria Clara, na palibhasa'y ...
inaama sa binyag, hindi niya maitutulot ... n~guni't sa cawacasan,
inaacala cong humin~ging tawad sa canya si guinoong Ibarra, bagay na
hindi co pinag aalinlan~ganang magcacahusay-husay na lahat.

Nagtindig si Maria Clara, nagsabi n~g isang dahilan at pumasoc sa
canyang cuarto, na si Victoria ang casama.

 ¿At cung hindi siya patawarin ni padre Damaso? ang marahang tanong ni
capitang Tiago.

Cung magcagayo'y ... si Maria Clara ang macacaalam ... si padre Damaso
ang canyang amang caluluwa: n~guni't inaacala cong sila'y
magcacawatasan.

Nang sandaling yao'y napakinggan ang yabag n~g m~ga paglacad at sumipot
si Ibarra, na sinusundan ni tia Isabel; iba't ibang m~ga damdamin ang
napucaw n~g pagdating niyang iyon. Bumati n~g boong guiliw cay capitang
Tiago, na hindi maalaman cung n~gin~giti o iiyac, bumati cay Linares n~g
isang malaking pagyucod n~g ulo. Nagtindig si fray Salvi at iniabot sa
canya ang camay n~g boong pagliyag, na ano pa't hindi napiguilan ni
Ibarra ang isang tin~ging nagpapahalata n~g malaking pagtataca.

 Huwag po cayong magtaca, ani fray Salvi; n~gayon-n~gayon lamang ay
pinupuri co cayo.

Napasalamat si Ibarra at lumapit cay Sinang.

 ¿Saan ca doroon sa boong maghapon? ang itinanong ni Sinang, sa
canyang pananalitang musmos; tumatanong cami sa aming sarili at aming
sinasabi sa amin din: ¿Saan caya naparoon ang caluluwang iyang tinubos
sa Purgatorio? At bawa't isa sa ami'y nagsasabi n~g iba't ibang bagay.

 ¿At mangyayari bang maalaman cung ano ang sinasabi ninyo?

 Hindi, iya'y isang lihim, n~guni't sasabihin co sa iyo cung tayo tayo
lamang. N~gayo'y sabihin mo sa akin cung saan ca doroon, upang maalaman
co cung sino sa amin ang nacahula.

 Hindi, iya'y isa rin namang lihim, n~guni't sasabihin co sa iyo cung
tayo tayo na lamang, sacali't itutulot n~g m~ga guinoong ito.

 ¡Mangyari baga, mangyari baga! ¡iyan pala lamang! ani pari Salvi.

Hinila ni Sinang si Crisostomo sa isang dulo n~g salas: natutuwa siyang
mainam na canyang mapagtatalos ang isang lihim.

 Sabihin mo caibigan sa akin, ang tanong ni Ibarra; ¿nagagalit pa si
Maria sa akin?

 Aywan co, n~guni't ang wica niya'y magaling pa raw na siya'y iyong
limutin na, at bago umiiyac. Ibig ni capitang Tiagong siya'y pacasal sa
guinoong iyon, at gayon din si pari Damaso, n~guni't hindi siya
nagsasabi n~g oo o aayaw. N~gayong umaga, n~g icaw ay ipinagtatanong
namin, at sinasabi cong ¿baca nan~gin~gibig na sa iba? sumagot siya sa
aking: ¡cahimanawari! at saca umiyac.

Nalulungcot si Ibarra.

 Sabihin mo cay Mariang ibig co siyang macausap na cami lamang dalawa.

 ¿Cayo lamang dalawa? ang tanong ni Sinang, na pinapagcunot ang m~ga
kilay at siya'y tinitigan.

 Hindi naman lubos caming dalawa lamang; n~guni't huwag sanang
nahaharap iyon.

 May cahirapan; n~guni't huwag cang mabahala, sasabihin co.

 ¿At cailan co malalaman ang casagutan?

 Bucas, pumaroon ca sa bahay n~g maaga. Aayaw si Mariang mag-isa cailan
man, sinasamahan namin siya; isang gabi'y natutulog si Victoria sa
canyang siping, at sa isang gabi nama'y aco; bucas ay sa akin tama ang
pagsama sa canya. N~guni't pakinggan mo, ¿at ang lihim? ¿Yayao ca nang
hindi mo pa sinasabi sa akin ang lalong pan~gulo?

 ¡Siya n~ga naman pala! doon aco doroon sa Los Banos, mamimili aco n~g
niyog, sa pagca't ibig cong magtayo n~g isang gawaan; ang iyong tatay
ang aking macacasama.

 ¿Wala na ba cung di iyan lamang? ¡Nacu ang isang lihim! ang biglang
sinabi ni Sinang n~g malacas, na ang anyo'y ang sa narayaang
magpapatubo; ang boong isip co'y....

 ¡Mag-in~gat ca! ¡hindi co itinutulot sa iyong iwatawat mo ang lihim na
iyan!

 At hindi co naman ibig ang isinagot ni Sinang na pinapan~gulubot ang
ilong. Cung isang bagay man lamang na may caunting cahulugan, marahil
masabi co pa sa aking m~ga caibigang babae; datapuwa't ¡pamimili n~g
m~ga niyog! ¡m~ga niyog! ¿sino ang macacaibig macaalam n~g tungcol sa
niyog?

At nagdalidali n~g mainam na pagyao at paghanap sa canyang m~ga
caibigang babae.

Nagpaalam si Ibarra n~g macaraan ang ilang sandali, sa pagca't canyang
nakitang walang salang papanglaw ang pagpupulong na iyon; maasim na
matamis ang pagmumukha ni capitang Tiago, hindi umiimic si Linares at
nagmamasid, ang curang nagpapacunuwaring nagagalac ay nagsasalita n~g
m~ga cacaibang bagay. Hindi na muling lumabas ang alin man sa m~ga
dalaga.




=LII.=

=ANG SULAT N~G M~GA PATAY AT ANG M~GA ANINO.=


Itinatago ang buwan n~g madilim na lan~git; winawalis n~g malamig na
han~ging palatandaan n~g pagdating n~g Diciembre ang ilang dahong tuyo
at ang alaboc sa makipot na landas na patun~go sa libin~gan.

Nagsasalitaan n~g marahan ang tatlong anino sa ilalim n~g pintuan.

 ¿Kinausap mo ba si Elias? ang tanong n~g isang tinig.

 Hindi, nalalaman mo n~g siya'y may ugaling cacaiba at main~gat;
n~guni't inaacala cong siya'y cacampi natin; iniligtas ni don Crisostomo
ang canyang buhay.

 Caya aco pumayag, anang unang tinig; ¡ipinagagamot ni don Crisostomo
ang aking asawa sa bahay n~g isang medico sa Maynila! Aco ang nacacaalam
n~g convento upang makipagliwanag sa cura n~g aming pautan~gan.

 At cami naman ang nacacaalam n~g cuartel, at n~g masabi namin sa m~ga
civil na may m~ga anac na lalaki ang aming ama.

 ¿Maguiguing ilan caya cayo?

 Lima, cainaman na ang lima. Maguiguing dalawampo raw cami, anang
alila ni don Crisostomo.

 At ¿cung hindi lumabas cayong magaling?

 ¡Sttt! anang isa, at hindi na umimic ang lahat.

Namamasid sa nag-aagaw n~g dilim at liwanag ang pagdating n~g isang
anino na marahang lumalacad na ang bacod ang siyang tinutunton;
manacanacang humihinto na para manding lumilin~gon.

At may dahil n~ga naman. Sa dacong hulihan, na may dalawampong hacbang
ang puwang, may sumusunod na isa pang anino, lalong malaki at tila
mandin lalo pang anino cay sa nauna: totoong napacarahan ang pagyapac sa
lupa, at biglang nawawala, na anaki'y linalamon n~g lupa, cailan mang
humihinto't lumilin~gon ang nauuna.

 ¡Sinusundan aco! ang ibinulong n~g nauunang anino; ¿ang guardia civil
caya? ¿nagsinun~galing caya ang sacristan mayor?

 Ang sabi'y dito raw magtatatagpo, ang iniisip n~g icalawang anino;
marahil may masamang inaacala caya inililihim sa akin n~g dalawang
magcapatid.

Sa cawacasa'y dumating ang nan~gun~gunang anino sa pintuan n~g
libin~gan. Lumapit ang tatlong aninong nan~gauna.

 ¿Sila po baga?

 ¿Cayo po ba?

 ¡Tayo'y maghiwahiwalay, sa pagca't sinusundan aco nila! Tatanggapin
ninyo bucas ang m~ga sandata at pagcagabi gagawin. Ang hiyaw ay:
«¡Mabuhay si don Crisostomo!» ¡Lacad na cayo!

Nawala ang tatlong anino sa licuran n~g m~ga pader. Nagtago ang bagong
dating sa pag-itan n~g pinto at naghintay na hindi umiimic.

 ¡Tingnan natin cung sino ang sumusunod sa akin! ang ibinulong.

Dumating ang pan~galawang anino na nag-iin~gat n~g mainam at humintong
parang nagtitin~gintin~gin sa paliguid niya.

 ¡Nahuli aco n~g pagdating! ang marahang sinabi; n~guni't baca caya
man~gagbalic.

At sa pagca't nagpasimula n~g pag ambong nagbabalang tumagal, inisip
niyang sumilong sa ilalim n~g pintuan.

At alinsunod sa dapat mangyari'y nabuglaan niya ang isang anino.

 ¡Ah! ¿sino po cayo? ang itinanong n~g bagong dating na ang tinig ay
sa matapang na lalakl.

 At ¿sino po ba naman cayo? ang isinagot n~g isa n~g boong
capanatagan.

Sandaling hindi nan~gagsiimic; pinagpipilitan n~g isa't isang makilala
ang canyang caharap sa pamamag-itan n~g anyo n~g tinig at sa
pagmumukhang naaaninagnagan.

 ¿Ano po ba ang hinihintay ninyo rito? ang tanong n~g may tinig na
pagca lalaki.

 Na tumugtog ang a las ocho upang aking macuha ang baraja n~g m~ga
patay, ibig cong manalo n~gayong gabi n~g salapi, ang sagot n~g isa na
ang tinig ay caraniwan; at cayo naman, ¿ano't cayo po'y naparito?

 Sa ... gayong ding dahil.

 ¡Aba! ikinatutuwa co; sa ganya'y hindi aco mag-iisa. May dala acong
baraja; pagcarin~gig co n~g unang tugtog ay maglalagay aco sa canila n~g
_aldur_; sa icalawang tugtog ay maglalagay naman aco n~g _gallo_; ang
m~ga barajang gumagalaw ay iyan ang m~ga baraja n~g m~ga patay, na
kinacailan~gang agawin sa pamamag-itan n~g pananaga. ¿May dala rin po ba
cayong baraja?

 ¡Wala!

 ¿At paano?

 Magaang; cung paano ang paglalagay ninyo sa canila n~g bangca;
hinihintay cong sila naman ang maglalagay n~g bangca sa akin.

 ¿At cung hindi maglagay n~g bangca ang m~ga patay?

 ¿Ano ang gagawin? Hindi pa ipinag-uutos na sapilitang magsusugal ang
m~ga patay....

Sandaling hindi sila nag-imican.

 ¿Cayo po ba'y naparitong may sandata? ¿Paano ang inyong gagawing
pakikiaway sa m~ga patay?

 Sa pamamag-itan n~g aking m~ga suntoc, ang isinagot n~g pinacamalaki
sa canila.

 ¡Ah, diablo, n~gayon co naalaala! hindi tumataya ang m~ga patay pagca
may higuit sa isa ang bilang n~g m~ga buhay, at tayo'y dalawa.

 ¿Siya n~ga po ba? n~guni't aayaw acong umalis.

 Aco ma'y gayon din, nan~gan~gailan~gan aco n~g salapi, ang isinagot
n~g pinacamaliit; n~guni't gawin natin ang isang bagay: magsugal tayong
dalawa, at ang matalo'y siyang umalis.

 Hala ... ang isinagot n~g isa na may caunting sama ang loob.

Pumasoc sila't humanap sa gayong nag-aagaw n~g dilim at liwanag n~g
isang lugar na lalong nauucol; hindi nalao't nacasumpong sila n~g isang
baunang bato at doon sila naupo. Kinuha n~g pinacapandac sa canyang
salacot ang baraja, at nagpanin~gas naman ang isa n~g fosforo.

Sa ilaw ay nagtin~ginan ang isa't isa, datapuwa't ayon sa pag-aanyo n~g
canicanilang mukha'y hindi nan~gagcacakilalanan. N~guni't gayon man, sa
pinacamataas at tinig macalalaki ay makikilala natin si Elias, at sa
pinacamaliit ay si Lucas, dahil sa pilat niya sa pisn~gi.

 ¡Alsahin po ninyo! ang winica nito, na hindi nalilin~gat n~g
pagmamasid sa caharap.

Itinabi ang ilang butong nakita sa ibabaw n~g libin~gang bato't saca
nag-_andar_ n~g isang alas at isang cabayo. Pinagsunodsunod ni Elias ang
pagpapanin~gas n~g fosforo.

 ¡Sa cabayo! anya, at n~g magcatanda'y nilagyan n~g isang bun~go n~g
tadyang.

 ¡Juego! ani Lucas, at sa icaapat o icalimang _carta_ ay lumabas ang
isang alas.

 Natalo cayo, ang idinugtong; n~gayo'y pabayaan po ninyong aco'y
mag-isang humanap n~g pagcabuhay.

Umalis si Elias na hindi nagsabi n~g cataga man lamang, at nawala sa
guitna n~g cadiliman.

Nang macaraan ang ilang minuto'y tumugtog ang a las ocho sa relos n~g
simbahan, at ipinahayag n~g campana ang oras n~g m~ga caluluwa; n~guni't
hindi inanyayahan ni Lucas makipagsugal sa canya ang sino man, hindi
tinawagan ang m~ga patay, na gaya n~g iniaatas n~g pamahiin; ang
guinawa'y nagpugay at bumulong n~g ilang panalan~gin, nagcruz n~g boong
cataimtimang tulad sa marahil guinagawa rin sa sandaling iyon n~g puno
n~g Cofradia n~g Santisimo Rosario.

Nagpatuloy ang pag-ambon sa boong magdamag. Pagca a las nueve n~g gabi'y
madilim na ang m~ga daan at wala n~g taong lumalacad; ang m~ga farol n~g
lan~gis na dapat ibitin n~g bawa't namamayan sa tapat n~g canilang
bahay, bahagya n~g nacaliliwanag sa pabilog na isang metro ang luwang:
tila mandin inilagay ang m~ga ilaw na iyo't upang makita ang cariliman.

Naglalacad n~g paroo't parito sa magcabicabilang dulo n~g daang malapit
sa simbahan ang dalawang guardia civil.

 ¡Maguinaw! ang sabi n~g isa sa wicang tagalog na may puntong bisaya;
hindi tayo macahuli n~g isa man lamang sacristan, walang gagawa n~g
casiraan n~g culun~gan n~g manoc n~g alferez ... Nan~gadala dahil sa
pagcapatay doon sa isa; nacayayamot sa akin ito.

 At sa akin, ang isinagot n~g isa; sino ma'y walang nagnanacaw;
datapuwa't salamat sa Dios at ang sabiha'y na sa bayan daw si Elias. Ang
sabi n~g alferez ay ang macahuli raw sa canya'y maliligtas sa palo sa
loob n~g tatlong buwan.

 ¡Aa! Nasasaulo mo ba ang canyang m~ga _senas_? ang tanong n~g bisaya.

 ¡Mangyari baga! ang taas ay matangcad ayon sa alferez, catatagan ayon
sa cay padre Damaso; maiitim ang m~ga mata, catatagan ang ilong,
catatagan ang bibig, walang balbas, maitim ang buhoc....

 ¡Aa! ¿at ang m~ga tan~ging _senas_?

 Maitim ang baro, maitim ang salawal, man~gan~gahoy....

 ¡Aa! hindi macatatacas, tila nakikinikinita co na siya.

 Hindi co siya pagcacamal-an sa iba, cahi't macatulad niya.

At ipinagpatuloy n~g dalawang sundalo ang canilang pag-_ronda._

Muling natatanawan na naman natin sa liwanag n~g m~ga farol ang dalawang
aninong nagcacasunod na lumalacad n~g boong pag-iin~gat. Isang mabalasic
na _¿quien vive?_ ang siyang nagpahinto sa dalawa, at sumagot ang nauna
n~g _¡Espana!_ na nan~gan~gatal ang tinig.

Kinaladcad siya n~g m~ga sundalo at siya'y dinala sa farol upang siya'y
kilalanin. Siya'y si Lucas, n~guni't nan~gag-aalinlan~gan ang m~ga
sundalo at nan~gagtatanun~gan sa tin~ginan.

 ¡Hindi sinasabi n~g alferez na may pilat! anang bisaya sa sabing
marahan. ¿Saan ca paroroon?

 Magdadala aco n~g pamisa upang gawin bucas.

 ¿Hindi mo ba nakikita si Elias?

 ¡Hindi co po siya nakikilala, guinoo! ang sagot ni Lucas.

 ¡Hindi co itinatanong sa iyo cung siya'y nakikilala mo, ¡tan~ga! cami
ma'y hindi namin siya nakikilala; itinatanong co sa iyo cung siya'y
nakita mo!

 Hindi po, guinoo.

 Pakinggan mong magaling, sasabihin co sa iyo ang canyang m~ga _senas_.
Ang taas ay cung minsa'y matangcad, cung minsa'y catatagan; ang buhoc at
ang m~ga mata'y maiitim; at ang lahat n~g m~ga iba pa'y pawang m~ga
catatagan, anang bisaya. ¿Nakikilala mo na siya n~gayon?

 ¡Hindi po, guinoo! ang isinagot ni Lucas na natutulig.

 ¡Cung gayo'y _¡sulong!_ hayop, burro! At ipinagtulacan siya nila.

 ¿Nalalaman mo ba cung bakin ang acala n~g alferez ay matangcad si
Elias at ang acala naman n~g cura'y catatagan lamang ang taas? ang
itinanong na nag iisip-isip n~g tagalog sa bisaya.

 Hindi.

 Sa pagca't nacabaon sa pusaw ang alferez n~g siya'y mamatyagan, at ang
cura nama'y nacatayo.

 ¡Siya n~ga! ang biglang sinabi n~g bisaya; mainam ang pag-iisip mo
... ¿bakit ca nagguardia civil?

 Hindi capagcaraca'y guardia civil aco; aco'y dating
contrabandista, ang isinagot n~g tagalog na nagpapahan~ga.

N~guni't sila'y linibang n~g isa pang anino: sinigawan nila ito n~g
¿quien vive? at bago dinala nila sa ilaw. N~gayo'y si Elias na n~ga ang
siyang sa canila'y humaharap.

 ¿Saan ca paroroon?

 Akin pong hinahabol, guinoo, ang isang taong humampas at nagbala sa
aking capatid na lalaki; ang taong iyo'y may pilat sa mukha't
nan~gn~ga~ngalang Elias ...

 ¿Ha? ang biglang sinabi n~g dalawa at nan~gagtin~ginang
nagsisipanghilacbot.

At pagdaca'y nan~gagtacbuhang ang tun~go'y sa simbahang sasandali pa
lamang na pinaroonan ni Lucas.




=LIII.=

=IL BUON DI SI CONOSCE DA MATTINA.=


Maagang cumalat sa bayan ang balitang may nakitang m~ga ilaw sa
libin~gan n~g gabing nacaraan.

May sinasabi ang puno n~g V.O.T. (Venerable Orden Tercera) na m~ga
candilang may ilaw at cung paano ang anyo at cung gaano ang canilang
m~ga laki, datapuwa't ang hindi matucoy ay ang bilang, n~guni't may
nabilang siyang hanggang dalawampo. Hindi dapat atimin ni hermana Sipa,
na caanib sa Cofradia n~g Santisimo Rosario, na ang macapagyabang lamang
na nacakita n~g biyaya n~g Dios na ito'y ang isang na sa hermandad
(capatiran) na caaway; sinabi naman ni hermana Sipa, cahi't hindi
malapit doon ang canyang tinatahanan, na siya'y nacarin~gig n~g m~ga
daing at hibic, at hanggang sa tila mandin canyang nakikilala ang tinig
n~g tan~ging m~ga tao, na n~g unang panaho'y canyang naca ...,
datapuwa't alang-alang sa pag-ibig sa capuwa taong atas sa binyaga'y
hindi lamang canyang pinatatawad, cung di naman canyang ipinananalan~gin
at inililihim ang canilang m~ga pan~galan, at dahil dito'y pagdaca'y
pinapagtitibay na siya'y santa. Hindi totoong matalas ang tain~ga, ang
catotohanan, ni hermana Rufa, n~guni't hindi dapat tiisin niyang
narin~gig ang bagay na iyon ni hermana Sipa't siya'y hindi, at dahil
dito'y nanaguinip siya at sa canya'y humarap ang maraming m~ga caluluwa,
hindi lamang n~g m~ga taong patay na, cung di naman n~g m~ga buhay;
hinihin~gi n~g m~ga caluluwang sila'y bahaguinan n~g m~ga indulgenciang
canyang maliwanag na itinatala't pinacaiin~gatan. Masasabi niya ang m~ga
pan~galan sa m~ga familiang nan~gan~gailan~gan, at wala siyang
hinihin~gi cung di isang munting limos upang isaclolo sa Papa, sa m~ga
pan~gan~gailan~gan nito.

Isang batang ang hanap-buhay ay mag-alaga n~g m~ga hayop, na nan~gahas
magpatibay na wala siyang nakita liban na lamang sa isang ilaw at
dalawang taong nan~gacasalacot, nahirapang lubha upang macaligtas sa
m~ga hampas at m~ga lait. Nawalang cabuluhang siya'y manumpa, na canyang
casama ang canyang m~ga calabaw at sila ang macapagsasabi:

 ¿Durunong ca pa sa m~ga celador at sa m~ga hermana, _paracmason,_
hereje? ang siyang canilang sinasabi sa canya't siya'y iniirapan nila.

Nanhic ang cura sa pulpito at inulit ang sermon tungcol sa Purgatorio,
at muli na namang lumabas ang m~ga pipisohin sa canicanilang
kinatataguan.

N~guni't pabayaan natin muna ang m~ga caluluwang nan~gaghihirap, at
pakinggan natin ang salitaan ni don Pilipo at n~g matandang Tasio, na
may sakit at nag-iisa sa canyang maliit na bahay. Malaon nang hindi
bumaban~gon sa canyang kinahihigaan ang filosofo o ulol, at nararatay
dahil sa isang panghihinang madali ang paglubha.

 Ayawan, sa catotohanan, cung marapat co cayong handugan n~g masayang
bati dahil sa pagcatanggap sa inyo n~g inyong pagbibitiw n~g
catungculan; n~g una, n~g hindi pakinggan n~g boong cawalanghiyaan ang
palagay n~g marami sa m~ga nan~gagpupulong, sumasacatuwiran cayong
hin~gin ninyo ang pahintulot na macapagbitiw cayo n~g inyong
catungculan; n~guni't n~gayong cayo'y nakikitalad sa guardia civil ay
hindi magaling. Sa panahon n~g pagbabaca'y dapat cayong manatili sa
inyong kinalalagyan.

 Tunay n~ga, datapuwa't hindi, pagca naglililo ang general, ang sagot
ni don Filipo; talastas na po ninyong kinabucasa'y inalpasan n~g
gobernadorcillo ang m~ga sundalong aking nahuli, at
nagpacatangguitangguing gumawa n~g cahi't ano pa man. Wala acong magawa
cung walang pahintulot ang aking puno.

 Wala n~ga, cung cayo'y nag-iisa, datapuwa't malaki ang magagawa ninyo
cung catulong ninyo ang m~ga iba. Dapat sanang sinamantala ninyo ang
ganitong pangyayari upang cayo'y macapagbigay uliran sa ibang m~ga
bayan. Sa ibabaw n~g catawatawang capangyarihan n~g gobernadorcillo'y
naroon ang catuwiran n~g bayan; iyan sana ang pasimula n~g isang
magaling na pagtuturo ay inyong sinayang na di guinamit.

 ¿At ano baga caya ang aking magagawa sa kinacatawan n~g m~ga maling
pananalig? Tingnan po ninyo't nariyan si guinoong Ibarra, na napilitang
makisang-ayon sa m~ga pananampalataya n~g caramihan, ¿inaacala ba
ninyong siya'y naniniwala sa «excomunion»?

 Iba ang inyong calagayan cay sa canya; ibig ni guinoong Ibarrang
magtanim, at upang magtanim ay kinacailan~gang yumucod at tumalima sa
cahilin~gan n~g catawan; ang catungculan po ninyo'y magpagpag, at upang
magpagpag ay nan~gan~gailan~gan n~g lacas at nin~gas n~g loob. Bucod sa
rito'y hindi dapat gawin ang pakikitalad laban sa gobernadorcillo; ang
marapat sabihi'y: laban sa lumalabis sa paggamit n~g lacas, laban sa
sumisira n~g catahimican n~g bayan, laban sa nagcuculang sa canyang
catungculan; at sa ganito'y hindi n~ga cayo mag-iisa, palibhasa'y ang
bayan n~gayo'y hindi na gaya n~g nacaraang dalawampong taon.

 ¿Sa acala po caya ninyo? ang tanong ni don Filipo.

 ¿At hindi po ninyo nararamdaman? ang isinagot n~g matandang ga
humilig na sa kinahihigan; ¡ah! palibhasa'y hindi po ninyo nakita ang
panahong nagdaan, hindi ninyo mapagcucurocuro ang bun~ga n~g pagparito
n~g m~ga taga Europa, n~g m~ga bagong aclat at n~g pagpasa Europa n~g
m~ga kinabataan. Pag-isip-isipin ninyo't pagsumagsumaguin: tunay n~ga't
nananatili pa ang Real at Pontificia Universidad n~g Santo Tomas, sampo
n~g canyang carunungdun~gang claustro, at pinapagsasanay pa ang ilang
m~ga nag-aaral sa pagtatatag n~g m~ga «distingo» (pagkilala n~g caibhan)
at bigyan n~g panghuling ningning ang m~ga catalasan n~g pagmamatuwiran
tungcol sa iglesia, n~guni't ¿saan po ninyo makikita n~gayon yaong m~ga
kinabataang mawilihing sasalicsic n~g metafisica, panis n~g m~ga dunong,
na sa capapahirap sa pag-iisip ay namamatay sa marayang m~ga
pagbabalacbalac sa isang suloc n~g m~ga lalawigan, na hindi matapustapos
unawain ang m~ga saguisag n~g «ente», hindi macuhang masunduan ang
liwanag n~g «esencia» (tining) at n~g «existencia» (buhay) cataastaasang
palaisipang nagpapalimot sa atin n~g lalong kinacailan~gang maalaman:
n~g nauucol sa ating cabuhayan at sariling calagayan? ¡Tingnan po ninyo
ang cabataan n~gayon! Sa puspos na casiglahan n~g canilang loob sa
pagcakita sa lalong malayong tan-awin, sila'y nan~gag-aaral n~g
Historia, Matematicas, Geografia, Literatura, m~ga dunong sa Fisica,
m~ga wica n~g iba't ibang lahi, m~ga bagay na lahat na nang panahon
nati'y ating dinirin~gig n~g malaking pan~gin~gilabot na parang m~ga
heregia; ang lalong mahiliguin sa calayaan n~g isip n~g panahon co'y
pinapagtitibay na mababang-mababa ang m~ga dunong na iyan sa m~ga minana
cay Aristoteles at sa m~ga patacaran n~g «silogismo». Sa cawacasa'y
napag-unawa n~g taong siya'y tao; pinabayaan ang pagsisiyasat sa
calagayan n~g canyang Dios, ang pakikialam sa hindi matangnan, sa hindi
nakita, at ang paglalagda n~g alituntunin sa m~ga panaguinip n~g canyang
panimdim; napagkilala n~g taong ang canyang minana'y ang malawac na
daigdig, na macacaya niyang pagharian; na sa canyang pagcapagal sa isang
gawaing walang cabuluha't palalo, tumun~go't pinagmasidmasid ang lahat
nang sa canya'y nacaliliguid. Pagmasdan po ninyo n~gayon cung paano ang
pagsilang n~g ating m~ga poeta; binubucsan sa ating unti unti n~g m~ga
Musa n~g Naturaleza ang canilang iniin~gatang m~ga cayamanan at
nagpapasimula n~g pagn~giti sa atin upang tayo'y bigyang sigla sa
pagpapatulo n~g pawis. Naghandog na n~g m~ga unang bun~ga ang m~ga
dunong na nagbuhat sa m~ga pinagdanasan; culang na lamang n~gayon ang
lubos na pacabutihin n~g panahon. Naaalinsunod ang m~ga bagong abogado
n~gayon sa m~ga bagong balangcas n~g Filosofia n~g Catuwiran;
nagpapasimula na ang ilan sa canila n~g pagningning sa guitna n~g
carilimang nacaliliguid sa luclucan n~g m~ga tagapa-unawa n~g
cagalin~gan, at nahihiwatigan na ang pagbabago n~g lacad n~g panahon.
Pakinggan po ninyo cung paanong manalita n~gayon ang m~ga cabataan,
dalawing po ninyo ang m~ga paaralang pinagtuturuan n~g m~ga dunong, at
iba n~g m~ga pan~galan ang umaalin~gawn~gaw sa m~ga pader n~g m~ga
claustro, diyan sa loob n~g m~ga pader na iya'y wala tayong maririn~gig
liban na lamang sa m~ga n~galan ni Santo Tomas, Suarez, Amat, Sanchez at
m~ga iba pa, na pawang pinacasasamba n~g panahong co. Walang cabuluhang
magsisigaw buhat sa m~ga pulpito ang m~ga fraile laban sa tinatawag
nilang pagsama n~g m~ga ugali, tulad sa pagsigaw n~g m~ga magtitinda n~g
isda, laban sa cacuriputan n~g m~ga mamimili, na hindi nila
napagkikilalang ang calacal nila'y bilasa na't walang cabuluhan! Walang
cabuluhang ilaganap n~g m~ga convento ang canilang mahahabang galamay at
m~ga ugat sa han~gad na inisin sa m~ga bayan ang bagong agos; pumapanaw
na ang m~ga diosdiosan; mangyayaring mapapamayat n~g m~ga ugat n~g cahoy
ang m~ga halamang doo'y itinatanim, datapuwa't hindi mangyayaring
macaamis n~g buhay sa ibang nan~gabubuhay, na gaya na n~ga n~g m~ga
ibong napaiilanglang sa calan~gitan.

Masimbuyo ang pananalita n~g filosofo; nagniningning ang canyang m~ga
mata.

 Datapuwa't maliit ang bagong sibol; cung man~gagcaisa ang lahat, ang
pagsulong na totoong napacamahal ang ating pagbili'y mangyayaring
canilang mainis, ang itinutol ni don Filipo na aayaw maniwala.

 Inisin siya, ¿nino? ¿n~g tao baga, iyang pandac bang masasactin ang
macaiinis sa Pagsulong, sa macapangyarihang anac n~g panahon at n~g
casipagan? ¿Cailan baga nagawa niya ang gayon? Lalo n~g itinulac siya sa
paglaganap n~g m~ga nan~gagpupumilit na siya'y piguilin sa pamamag-itan
n~g m~ga pinasasampalatayan, n~g bibitayan at n~g pinagsusunugang siga.
_E por si muove_, (at gayon ma'y gumagalaw), ang sinasabi ni Galileo n~g
pinipilit siya n~g m~ga dominicong canyang sabihing ang lupa'y hindi
gumagalaw; ang gayong salita'y iniuucol sa pagsulong n~g dunong n~g tao.
Mapipilit ang ilang m~ga calooban, mapapatay ang ilang m~ga tao,
n~guni't ito'y walang cabuluhan: magpapatuloy n~g paglacad sa canyang
landas ang Pagsulong, at sa dugo n~g m~ga mabulagta'y bubucal ang m~ga
bago't malalacas na m~ga suwi. Pagmasdan po ninyo ang m~ga pamahayagan
man, cahi't ibiguing magpacatiratira sa cahulihulihan, gayon ma'y
humahacbang n~g isa sa pagsulong n~g laban sa canyang calooban; hindi
macatacas sa pagtupad sa ganitong atas ang m~ga dominico man, caya't
canilang tinutularan ang m~ga jesuita, na canilang m~ga caaway na cailan
ma'y hindi macacasundo: gumagawa sila n~g m~ga casayahan sa canilang
m~ga claustro, nan~gagtatayo n~g m~ga maliliit na m~ga teatro,
nag-aanyo-anyo n~g m~ga tula, sa pagca't palibhasa'y hindi sila culang
sa catalinuhan, baga man ang boong isip nila'y nan~gabubuhay pa sila sa
icalabinglimang siglo, napagkikilala nilang sumasacatuwiran ang m~ga
jesuita, at sila'y makikialam pa sa daratning panahon n~g m~ga batang
bayang canilang tinuruan.

 Ayon, sa sabi ninyo'y ¿caalacbay ang m~ga jesuita sa paglacad n~g
Pagsulong? ang tanong na nagtataca ni don Filipo; cung gayo'y ¿bakit
sila'y minamasama n~g m~ga taga Europa?

 Cayo po'y sasagutin co n~g catulad n~g m~ga nag-aaral n~g tungcol sa
Iglesia n~g una, ang isinagot n~g filosofo, na muling nahiga at
pinapanag-uli ang canyang pagmumukhang palabiro; sa tatlong paraan
mangyayaring macaacbay sa Pagsulong: sa dacong unahan, sa dacong
taguiliran at sa dacong hulihan; ang m~ga nan~gun~guna'y siyang
namamatnugot sa canya; ang nan~gasa taguilira'y cusang napadadala na
lamang, at ang nan~gahuhuli'y pawang kinacaladcad, at sa m~ga
kinacaladcad na ito nasasama ang m~ga jesuita. Ang ibig sana nila'y sila
ang macapamatnubay sa Pagsulong, n~guni't sa pagca't nakikita nilang
ito'y malacas at iba ang m~ga hilig, sila'y nakikisang-ayon, at lalong
minamagaling nilang sila'y makisunod cay sa sila'y tahaki't yapacan, o
matira caya sa guitna n~g marilim na daan. N~gayon po'y tingnan ninyo,
tayo rito sa Filipinas ay may m~ga tatlong siglo, ang cauntian, ang
ating pagcahuli sa _carro_ n~g Pagsulong: bahagya pa lamang
nagpapasimula tayo n~g pag-alis sa «Edad Media» (476 hanggang 1453);
caya n~ga ang m~ga jesuita na nasa Europa'y larawan n~g pag-urong, cung
pagmasdan dito'y larawan n~g Pagsulong; cautan~gan n~g Filipinas sa
canila ang bagong umuusbong na pagdunong, ang m~ga dunong na catutubo
n~g daigdig (Ciencias Naturales), na siyang caluluwa n~g siglo XIX, na
gaya namang cautan~gan sa m~ga dominico ang Escolasticismo (filosofia
n~g Edad Media), na namatay na cahi't anong pagpipilit na gawin ni Leon
XIII: walang Papang macabuhay na mag-uli sa binitay na n~g catutubong
bait ... Datapuwa't ¿saan naparoon ang ating salitaan? ang itinanong na
nagbago n~g anyo n~g pananalita; ¡ah! ang pinag-uusapan nati'y ang
casalucuyang calagayan n~g Filipinas ... Siya n~ga, n~gayo'y pumapasoc
tayo sa panahon n~g pakikitunggali, mali aco, cayo; nauucol na sa gabi
caming nan~gaunang ipinan~ganac, cami'y paalis na. Ang nagtutunggali ay
ang nacaraang panahong cumacapit at yumayacap na nagtutun~gayaw sa
uugauga n~g malaking bahay na bato n~g m~ga macapangyarihan, at saca ang
panahong sasapit, na naririn~gig na buhat sa malayo ang canyang awit n~g
pagwawagui, sa m~ga sinag n~g isang namamanaag n~g liwayway, taglay ang
Bagong Magandang Balita na galing sa m~ga ibang lupain ... ¿Sinosino
caya ang man~gatitimbuang at mababaon sa pagcaguho n~g naguiguibang
bahay?

Tumiguil n~g pananalita ang matandang lalaki, at n~g makita niyang
siya'y tinititigan ni don Filipong nagninilaynilay, ngumiti at muling
nagsalita:

 Halos nahuhulaan co ang iniisip po ninyo.

 ¿Siya n~ga po ba?

 Iniisip po ninyong magaang na totoong mangyaring aco'y
nagcacamali, ang sinabing n~gumin~giti n~g malungcot; n~gayo'y may
lagnat aco at hindi naman aco maipalalagay na hindi namamali cailan man:
_homo sum et nihil humani a me alienum puto,_ ani Terencio; n~guni't
cung manacanaca'y itinutulot ang managuinip, ¿bakit baga't hindi
mananaguinip aco sa m~ga huling sandali n~g buhay? At bucod sa roo'y
¡pawang panaguinip lamang ang aking naguing buhay! Sumasacatuwiran po
cayo; ¡panaguinip! walang iniisip ang ating m~ga kinabataan cung di ang
m~ga sintahan at layaw n~g catawan: lalong malaki ang panahong canilang
ginugugol at ipinagcacapagod sa pagdaya at paglulugso n~g isang
capurihan n~g isang dalaga, cay sa pag-iisip-isip n~g icagagaling n~g
canyang lupang tinubuan; pinababayaan n~g m~ga babae rito sa atin ang
canilang sariling m~ga familia, dahil sa pag aalaga n~g bahay at familia
n~g Dios; masisipag lamang ang m~ga lalaki rito sa atin sa nauucol sa
m~ga vicio at sila'y m~ga bayani lamang sa paggawa n~g m~ga cahiyahiya;
namumulat ang camusmusan sa m~ga cadiliman at sa m~ga calumalumaang
pinagcaratihang aayaw baguhin; pinalalampas n~g m~ga cabataan ang lalong
pinacamagaling na panahon n~g canilang buhay na walang ano mang mithiin,
at ang m~ga may gulang na'y walang guinagawang sucat mamun~ga n~g
cagalin~gan, walang capacanan sila cung di magpasama sa m~ga kinabataan
sa pamamag-itan n~g canilang masasamang halimbawang ipinakikita ...
Ikinagagalac cong aco'y mamatay na ... _claudite jam rivos, pueri._

 ¿Ibig po ba ninyo ang ano mang gamot? ang itinanong ni don Filipo,
upang magbago n~g salitaang nacapagbigay dilim sa mukha n~g may sakit.

 Hindi nagcacailan~gan n~g m~ga gamot ang m~ga mamamatay; cayong m~ga
matitira ang nan~gagcacailan~gan. Sabihin po ninyo cay don Crisostomo na
aco'y dalawin niya bucas, may sasabihin aco sa canyang totoong
mahahalaga. Sa loob n~g ilang araw ay yayao na aco. ¡Sumasacadiliman ang
Filipinas!

Pagcatapos n~g ilang sandali pang pag-uusapa'y iniwan ni don Filipong
namamanglaw at nag-iisip ang bahay n~g may sakit.




=LIV.=


QUIDQUID LATET, ADPAREBIT,
NIL INULTUM REMANEBIT.



Ipinagbibigay alam n~g campana ang oras n~g pagdarasal sa hapon;
tumitiguil ang lahat pagcarin~gig n~g taguinting n~g pagtawag n~g
religion, iniiwan ang canilang guinagawa't nan~gagpupugay: inihihinto
n~g magsasacang nanggagaling sa bukid ang canyang pag-awit, pinatitiguil
ang mahinahong lacad n~g calabaw na canyang sinasakyan, at nagdarasal;
nagcucruz ang m~ga babae sa guitna n~g daan at pinagagalaw na magaling
ang canilang m~ga labi't n~g sino ma'y huwag mag-alinlan~gang sa
canilang sila'y mapamintakasi; inihihinto n~g lalaki ang pag-amac sa
canyang manoc at dinarasal ang _Angelus_ upang sang-ayunan siya n~g
capalaran; nan~gagdarasal n~g malacas sa m~ga bahay ... nalulugnaw,
nawawala ang lahat n~g in~gay na hindi ang sa _Aba Guinoong Maria_.

Gayon ma'y nagtutumulin sa paglacad sa daan ang curang nacasombrero, na
ano pa't pinapagcacasala ang maraming m~ga matatandang babae, ¡at lalo
n~g nacapagcacasala! na ang tinutungo niya'y ang bahay n~g alferez.
Inacala n~g m~ga matatandang babaeng panahon nang dapat nilang itiguil
ang pagpapakibot n~g canilang m~ga labi upang sila'y macahalic sa camay
n~g cura; datapuwa't hindi sila pinansin ni pari Salvi; hindi siya
nagtamong lugod n~gayong ilagay ang canyang mabut-ong camay sa ibabaw
n~g ilong n~g babaeng cristiana, upang buhat diya'y padaus-using maimis
(ayon sa nahiwatigan ni dona Consolacion) sa dibdib n~g magandang batang
dalaga, na yumuyucod sa paghin~gi n~g bendicion.

¡Marahil totoong mahalagang bagay n~ga ang nacaliligalig sa canyang
panimdim upang malimutan n~g ganyan ang canyang sariling cagalin~gan at
ang cagalin~gan n~g Iglesia!

Totoong dalidali n~gang siya'y nanhic sa hagdanan at tumawag n~g boong
pagdudumali sa pinto n~g bahay n~g alferez, na humarap na nacacunot ang
m~ga kilay, na sinusundan n~g canyang cabiac (n~g canyang asawa), na
n~gumin~giting parang taga infierno.

 ¡Ah, padre cura! makikipagkita sana aco sa inyo n~gayon, ang cambing
na lalaki po ninyo'y....

 May sadya acong totoong mahalaga....

 Hindi co maitutulot na palagui n~g iwasac niya ang bacod ...
¡papuputucan co siya cung magbalic!

 ¡Iya'y sacali't buhay pa cayo hanggang bucas! anang cura na
humihin~gal at patun~go sa salas.

 ¿Ano? ¿inaacala po ba ninyong mapapatay aco niyang taotaohang pipitong
buwan pa lamang n~g ipan~ganac? ¡Lulusayin co siya sa isang sicad
lamang!

Umudlot si pari Salvi at hindi kinucusa'y itinun~go ang panin~gin sa paa
n~g alferez.

 ¿At sino po ba ang inyong sinasabi? ang itinanong na nan~gan~gatal

 ¿Sino ang sasabihin co cung di iyang napacahaling, na hinamon acong
cami raw ay magpatayan sa pamamag-itan n~g revolver, na ang layo'y
sandaang hacbang?

 ¡Ah! humin~ga ang cura, at saca idinugtong: Naparito aco't may
sasabihin sa inyong isang bagay na totoong madalian.

 ¡Huwag na po cayong magsabi sa akin n~g ganyang m~ga bagay! ¡Marahil
iya'y catulad n~g sa dalawang bata!

Cung di lamang naguing lan~gis ang pang-ilaw at hindi sana napacarumi
ang _globo_, nakita disin n~g alferez ang pamumutla n~g cura.

 ¡Ang ating pag-uusapan n~gayo'y ang mahalagang bagay na nauucol sa
buhay n~g calahatan! ang muling sinabi n~g cura n~g marahan.

 ¡Mahalagang bagay! ang inulit n~g alferez na namutla; ¿magaling po
bang magpatama ang binatang iyan?...

 Hindi siya ang aking sinasabi.

 Cung gayo'y ¿sino?

Itinuro n~g cura ang pinto, na sinarhan n~g alferez alinsunod sa canyang
kinaugalian, sa pamamag-itan n~g isang sicad. Ipinalalagay n~g alferez
na walang cabuluhan ang m~ga camay, at wala n~gang mawawala sa canyang
ano man cung maalis ang canyang dalawang camay. Isang tun~gayaw at isang
atun~gal ang siyang naguing casagutan buhat sa labas.

 ¡Hayop! ¡biniyac mo ang aking noo! ang isinigaw n~g asawa niya.

 ¡N~gayo'y iluwal na po ninyo! ang sinabi sa cura n~g boong
capanatagan n~g loob.

Tinitigan n~g cura ang alferez n~g malaon; pagcatapos ay tumanong niyang
tinig na pahumal at nacayayamot na caugalian n~g nan~gagsesermon:

 ¿Nakita po ba ninyo cung paano ang aking pagparito, patacbo?

 ¡Redios! ¡ang boong isip co'y nagbubululos po cayo!

 Cung gayo'y tingnan ninyo, ang sinabi n~g cura na hindi pinansin ang
cagaspan~gan n~g asal n~g alferez; pagca nagcuculang aco n~g ganyan sa
aking catungculan, maniwala cayo't may mabibigat na m~ga cadahilanan.

 ¿At ano pa po? ang itinanong n~g causap na itinatadyac ang paa sa
tinutungtun~gan.

 ¡Huminahon cayo!

 Cung gayo'y ¿ano't cayo'y nagmamadali n~g mainam sa pagparito?

Lumapit sa canya ang cura't tumanong n~g matalinghaga:

 ¿Wala ... po ... ba ... cayong ... nababalitaang ... ano ... man?

Pinakibit n~g alferez ang canyang m~ga balicat.

 ¿Pinagtitibay po ba ninyong wala cayong natatalastas na anong ano man?

 ¿Ibig po ba ninyong ipaunawa sa akin ang nauucol cay Elias na cagabi'y
itinago n~g inyong sacristan mayor? ang itinanong.

 Hindi, hindi co sinasabi n~gayon ang m~ga cathacathang iyan, ang
sagot n~g curang nagpakita na n~g pagcayamot; ang ibig cong sabihin
n~gayo'y ang isang malaking pan~ganib.

 ¡P ...! ¡cung gayo'y magsalita cayo n~g maliwanag!

 ¡Aba! ang madalang na sinabi n~g fraile na may anyong pagpapawalang
halaga; n~gayo'y muli pa ninyong makikita ang cahalagahan naming m~ga
fraile; catimbang n~g isang regimiento ang catapustapusang uldog; caya't
ang cura'y ...

At ibinaba ang tinig at sinabi n~g matalinghagang pananalita:

 ¡Nacatuclas aco n~g isang malaking acalang panggugulo!

Lumucso ang alferez at tinititigan ang fraile sa malaking gulat.

 Isang cakilakilabot at mabuting pagcacahandang munacalang tacsil na
panggugulo, na sasambulat n~gayon ding gabi.

 ¡N~gayon ding gabi! ang biglang sinabi n~g alferez, na dinaluhong ang
cura; at tinacbo ang canyang revolver at sable na nacasabit sa pader.

 ¿Sino ang aking daracpin?, ¿sino ang aking daracpin? ang sigaw.

 ¡Huminahon po cayo, may panahon pa, salamat sa aking pagdadalidaling
guinawa; hanggang sa a las ocho....

 ¡Babarilin co silang lahat!

 ¡Makinig po cayo! Lumapit sa akin n~gayong hapon ang isang babae, na
hindi co dapat sabihin ang pan~galan (sa pagca't isang lihim n~g
confesio) at ipinahayag sa aking lahat. Sasalacayin nila't cucunin ang
cuartel, pagca a las ocho, na hindi magpapamalay, lolooban ang convento,
daracpin nila ang falua at papatayin tayong lahat na m~ga castila.

Tulig na tulig ang alferez.

 Walang sinabi sa akin ang babae cung di ito lamang, ang idinugtong
n~g cura.

 ¿Wala n~g ibang sinabi? ¡cung gayo'y daracpin co siya!

 Hindi co mapababayaan: ang hucuman n~g pan~gun~gumpisal ay siyang
luclucan n~g Dios na mahabaguin.

 ¡Walang Dios at walang mahabaguing macapagliligtas! ¡huhulihin co ang
babaeng iyan!

 Sinisira po ninyo ang inyong isip. Ang marapat po ninyong gawin ay
humanda; lihim ninyong papagsandatahin ang inyong m~ga sundalo, at
ilagay ninyo sila sa magaling na mapagbabacayan; padalhan po ninyo aco
n~g apat na guardia sa convento, at ipaunawa ninyo ang mangyayari sa
m~ga taga falua.

 ¡Wala rito ang falua! Hihin~gi aco n~g saclolo sa ibang m~ga
_seccion!_

 Huwag, sa pagca't cung gayo'y canilang maiino, at hindi nila
ipatutuloy ang canilang banta. Ang lalong magaling ay mahuli nating
buhay sila at saca natin pasigawin, sa macatuwid baga'y cayo ang
magpapasigaw sa canila; hindi aco dapat makialam sa bagay na ito, sa
pagca't aco'y sacerdote. ¡Dilidilihin ninyo! sa mangyayaring ito'y
macatutuclas cayo n~g m~ga _cruz_ at m~ga _estrella;_ ang tan~ging
hinihin~gi co'y papagtibayin lamang na aco ang siyang sa inyo'y
nagsabi't n~g macapaghanda.

 ¡Papagtitibayin, padre, papagtitibayin, at hindi malayong sa inyo'y
mapaputong ang isang mitr! ang sagot n~g alferez na nagagalac, at
tinitingnan ang m~ga mangas n~g canyang suut na damit.

 Ipaasahan cong magpapadala cayo sa akin n~g apat na guardia na iba ang
pananamit, ¿eh?

Samantalang nangyayari ang m~ga bagay na ito'y nagtatatacbo ang isang
tao sa daang patun~go sa bahay ni Crisostomo at dalidaling pumapanhic sa
hagdanan.

 ¿Nariyan ba ang guinoo? ang tanong n~g tinig ni Elias sa alila.

 Na sa canyang gabinete at may guinagawa.

Sa nais ni Ibarrang malibang ang canyang pagcainip sa paghihintay n~g
oras na macapagpapaliwanagan cay Maria Clara'y gumagawa sa canyang
laboratorio.

 ¡Ah! cayo po pala, ¿Elias? ang biglang sinabi; cayo ang sumasaaking
isip, nalimutan co cahapong itanong sa inyo ang pan~galan niyong
castilang may bahay na kinatitirahan n~g inyong nunong lalaki.

 Hindi po nauucol sa akin, guinoo....

 Pagmasdan po ninyo, ang ipinagpatuloy ni Ibarra, na hindi
nahihiwatigan ang pagcabalisa n~g binata, at inilapit sa nin~gas ang
isang caputol na cawayan; nacatuclas aco n~g isang dakilang bagay; hindi
nasusunog ang cawayang ito.

 Hindi po ang cawayan ang dapat nating lin~gunin n~gayon; ang dapat
ninyong gawin n~gayo'y iligpit ang inyong m~ga papel at cayo'y tumacas
sa loob n~g isang minuto.

Pinagmasdan ni Ibarra si Elias na nagtataca, at n~g makita sa canyang
pagmumukha ang anyong hindi nag aaglahi, canyang nabitiwan ang bagay na
hawac.

 Sunuguin po ninyo ang lahat na macapapahamac sa inyo at sa loob n~g
isang oras ay lumagay cayo sa isang lugar na lalong panatag.

 At ¿bakit?

 Inyo pong sunuguin ang lahat n~g papel na inyong sinulat o ang
isinulat sa inyo; ang lalong walang cahuluga'y canilang masasapantahang
masama ...

 N~guni't ¿bakit?

 ¿Bakit? sa pagca't bago cong natuclasan ang isang munacalang
panggugulo na cayo ang ipinalalagay na may cagagawan at n~g cayo'y
ipahamac.

 ¿Isang munacalang panggugulo? at ¿sino ang may cagagawan?

 Hindi co nangyaring nasiyasat cung sino ang may cagagawan; bagong
capakikipagsalitaan co lamang sa isa sa m~ga culang palad na sa bagay na
iya'y pinagbayaran, na hindi co nangyaring naakit na huwag gumawa n~g
gayon.

 At iyan, ¿hindi po ba sinabi sa inyo cung sino ang sa canya'y
nagbayad?

 Sinabi po, at pinapan~gaco acong aking pacain~gatan ang lihim, sinabi
sa aking cayo raw po.

 ¡Dios co! ang biglang sinabi ni Ibarra, at siya'y nagulomihanan.

 ¡Guinoo, huwag po cayong mag-alinlan~gan, huwag nating sayan~gin ang
panahon, pagca't marahil matuloy n~gayong gabi rin ang munacalang
panggugulo!

Tila mandin hindi siya naririn~gig ni Ibarrang nacadilat n~g mainam at
naca capit sa ulo ang m~ga camay.

 Hindi mangyayaring mapahinto ang canilang gagawin, ang ipinagpatuloy.
ni Elias, wala n~g magagawa n~g aco'y dumating, hindi co kilala ang
canilang m~ga pinuno ... ¡lumigtas po cayo, guinoo, magpacabuhay cayo,
sa icagagaling n~g inyong bayan!

 ¿Saan aco tatacas? ¡Hinihintay aco n~gayong gabi! ang biglang sinabi
ni Ibarra na si Maria Clara ang iniisip.

 ¡Sa alin mang bayan, sa Maynila, sa bahay n~g sino mang punong may
capangyarihan, n~guni't sa ibang lugar, n~g hindi nila masabing cayo ang
namumuno sa panggugulo!

 ¿At cung aco rin ang magcanulo n~g munacalang panggugulo?

 ¡Cayo ang magcacanulo? ang biglang sinabi ni Elias, na siya'y
tinititigan at nilalayuan n~g paurong; malalagay po cayong tacsil at
duwag sa m~ga mata n~g m~ga manggugulo, at mahina ang loob sa m~ga mata
n~g m~ga iba; wiwicaing inuman~gan ninyo sila n~g isang silo at n~g
cayo'y magtamo n~g carapatan, mawiwicang ...

 Datapuwa't ¿ano ang dapat cong gawin?

 Sinabi co na sa inyo: pugnawin ang lahat ninyong m~ga papel na nauucol
sa inyong buhay, at tumacas at maghintay n~g m~ga mangyayari....

 ¿At si Maria Clara? ang sigaw n~g binata; ¡hindi, mamatay na muna
aco!

Pinilipit ni Elias ang sariling camay at nagsabi:

 ¡Cung gayo'y inyong ilagan man lamang ang dagoc, maghanda cayo sa
pananagot cung cayo'y isumbong na nila!!!

Lumin~gap sa paliguid niya si Ibarrang ang anyo'y natutulig.

 Cung gayo'y tulun~gan po ninyo aco; diyan sa m~ga carpetang iya'y may
m~ga sulat aco n~g aking familia; piliin ninyo ang sa aking ama na
siyang macapapahamac sa akin marahil. Basahin po ninyo ang m~ga firma.

At ang binata'y tulig, hibang, ay binubucsa't sinasarhan ang m~ga cajon,
nagliligpit n~g m~ga papel, dalidaling binabasa ang m~ga sulat,
pinupunit ang m~ga iba, ang m~ga iba nama'y itinatago, dumarampot n~g
m~ga aclat, binubucsan ang m~ga dahon at iba pa. Gayon din ang guinagawa
ni Elias, baga man hindi totoong natutulig, n~guni't gayon din ang
pagdadalidali; datapuwa't huminto, nangdilat, pinapagbiling-biling ang
papel na hawac at tumanong na nan~gan~gatal ang tinig:

 ¿Nakikilala po ba n~g inyong familia si don Pedro Eibarramendia?

 ¡Mangyari pa baga! ang isinagot ni Ibarra, na nagbubucas n~g isang
cajon at kinucuha roon ang isang buntong m~ga papel; ¡siya ang aking
nuno sa tuhod!

 ¿Inyo po bang nuno sa tuhod si don Pedro Eibarramendia? ang muling
itinanong ni Elias, na namumutla't sirang sira ang mukha.

 Opo, ang isinagot ni Ibarra, na nalilibang; pinaicli namin ang
apellido sa pagca't napacahaba.

 ¿Siya po ba'y vascongado? ang inulit ni Elias at lumapit sa canya.

 Vascongado, n~guni't ¿ano po ang nangyayari sa inyo? ang itinanong na
nangguiguilalas.

Itinicom ni Elias ang canyang m~ga daliri, idiniin sa canyang noo at
tinitigan si Crisostomo, na umudlot n~g canyang mabasa ang anyo n~g
mukha ni Elias.

 ¡Nalalaman po ba ninyo cung sino si don Pedro Eibarramendia? ang
itinanong na nangguiguitil. ¡Si don Pedro Eibarramendia'y yaong imbing
nagparatang sa aking nunong lalaki at may cagagawan n~g lahat n~g m~ga
sacunang nangyari sa amin!

Tiningnan siya ni Crisostomong nanglulumo, datapuwa't ipinagpag ni Elias
ang canyang bisig, at sinabi sa canya n~g isang mapait na tinig na doo'y
umaatun~gal ang nagbabagang galit.

 ¡Masdan ninyo acong magaling, masdan ninyo aco cung aco'y naghirap, at
cayo'y buhay, sumisinta cayo, cayo'y may cayamanan, bahay,
kinaalang-alan~ganan! ¡nabubuhay cayo!... ¡cayo'y nabubuhay!

At hibang na tinun~go ang ilang m~ga sandatang tipon, n~guni't bahagya
pa lamang nacahugot n~g dalawang sundang ay cusang binitiwan, at
tiningnang wari'y sira ang isip si Ibarra, na nananatiling hindi
cumikilos.

 ¡Aba! ¿ano ang aking gagawin? ang ibinulong, at saca tumacas at
iniwan ang bahay na iyon.




=LV.=

=ANG CAPAHAMACAN.=


Nan~gaghahapunan doon sa comedor (cacanan) ni Capitan Tiago, si Linares
at si tia Isabel; narin~gig mula sa salas ang calampagan n~g m~ga
pinggan at n~g m~ga cubierto. Sinabi ni Maria Clarang aayaw na siyang
cumain, at naupo sa piano na ang casama'y ang masayang si Sinang, na
bumubulong sa canyang m~ga tain~ga n~g m~ga talinghagang salita,
samantalang balisang nagpaparoo't parito sa salas si pari Salvi.

Hindi sa dahilang hindi nagdaramdam n~g gutom ang bagong galing sa
sakit, hindi; caya gayo'y hinihintay ang pagdating n~g isang tao, at
sinamantala ang sandaling hindi niya macacaharap ang canyang Argos (sa
macatuwid baga'y ang hindi naglilicat n~g pagbabantay sa canya saan
man): ang oras n~g paghahapunan ni Linares.

 Makikita mo cung hindi matitira ang fantasmang iyan hanggang sa a las
ocho, ang ibinulong ni Sinang, na itinuturo ang cura; dapat _siyang_
pumarito pagca a las ocho. Gaya rin siya ni Linares na umiibig.

Pinagmasdan ni Maria Clara n~g boong panghihilacbot ang canyang catotong
babae. Hindi napagmasdan nito ang gayong bagay, caya't nagpatuloy ang
catacottacot na masalin~gata:

 ¡Ah! nalalaman co na cung bakit aayaw umalis cahi't pagpasarin~gan co:
¡aayaw magcagugol sa pag-iilaw n~g convento! ¿nalaman mo na? Mula n~g
magcasakit icaw, muling pinatay ang dalawang lamparang dating
pinasisindihan ... Datapuwa't ¡tingnan mo cung ano ang guinagawang anyo
sa m~ga mata, at cung paano ang pagmumukha!

Tinugtog n~g sandaling iyon n~g relos sa bahay ang a las ocho. Nan~gatal
ang cura at naupo sa isang suloc.

 ¡Darating na! ani Sinang at kinurot si Maria Clara; ¿naririn~gig mo
ba?

Tumugtog ang campana sa simbahan n~g a las ocho at tumindig ang lahat
upang man~gagdasal; namuno si pari Salvi n~g mahina't nan~gan~gatal na
tinig; datapuwa't palibhasa'y may canicanyang iniisip ang bawa't isa,
sino ma'y walang pumansin n~g bagay na iyon.

Bahagya pa lamang natatapos ang dasal ay dumating si Ibarra. May taglay
na luksa ang binata, hindi lamang sa pananamit, cung di naman sa mukha,
caya pagcakita sa canya ni Maria Clara'y tumindig at humacbang n~g isa
upang siya'y tanun~gin cung napapaano, n~guni't sa sandali ring iyo'y
narin~gig ang isang putucan n~g m~ga baril. Tumiguil si Ibarra, umiinog
ang canyang m~ga mata, siya'y naumid. Nagtago sa licod n~g isang haligui
ang cura. Bago na namang m~ga putucan, bagong m~ga ugong ang naririn~gig
sa dacong convento, na sinusundan n~g m~ga hiyawan at tacbuhan.
Nan~gagsipasoc n~g panacbo si capitan Tiago, si tia Isabel at si Linares
at nan~gagsisigawan n~g _¡tulisan! ¡tulisan!_ Casunod nila si Andeng na
iniwawasiwas ang isang duruan at tumacbo't naparoon sa tabi n~g canyang
capatid sa suso.

Nanicluhod si tia Isabel at umiiyac at dinarasal ang _kyrie eleyson;_
dala ni capitan Tiagong namumutla't nan~gan~gatal sa isang tenedor ang
atay n~g isang inahing manoc at inihahaying tumatan~gis sa Virgen sa
Antipolo; punongpuno ang bibig ni Linares at nacasandata n~g isang
cuchara; nan~gagyacap si Sinang at si Maria Clara; ang tan~ging hindi
nananatili sa hindi pagkilos ay si Crisostomo, na hindi maisaysay ang
canyang pamumutla.

Nagpapatuloy ang sigawa't ang m~ga hampasan, nan~gagsasara n~g m~ga
bintana n~g boong in~gay, naririn~gig ang tunog n~g m~ga pito,
manacanaca'y isang putoc n~g baril.

 _¡Christe eleyson!_ Santiago, ¡nagaganap na ang hula ... sarhan mo ang
m~ga bintana! ang hibic ni tia Isabel.

 ¡Limampong bombang malalaki at dalawang misa de gracia! ang tugon
naman ni capitan Tiago; _¡Ora pro nobis!_

Untiunting nananag-uli ang cakilakilabot na catahimican ... Narin~gig
ang tinig n~g alferez na sumisigaw at tumatacbo:

 ¡Padre cura! ¡Padre Salvi! ¡Hali cayo!

 _¡Miserere!_ ¡Humihin~gi n~g confesion ang alferez! ang sigaw ni tia
Isabel.

 ¿May sugat ba ang alferez? ang sa cawacasa'y itinanong ni Linares;
¡ah!

At n~gayo'y canyang nahiwatigang hindi pa pala nan~gun~guya ang na sa
canyang bibig.

 ¡Padre cura, hali cayo! ¡Wala nang sucat icatacot! ang ipinatuloy na
sigaw n~g alferez.

Sa cawacasa'y minagaling ni fray Salving namumutla, na lumabas sa
canyang pinagtataguan at manaog sa hagdanan.

 ¡Pinatay n~g m~ga tulisan ang alferez! ¡Maria, Sinang, pasa cuarto
cayo, trangcahan ninyong magaling ang pinto! _¡Kyrie eleyson!_

Napasa hagdanan naman si Ibarra, baga man sinasabi sa canya ni tia
Isabel:

 ¡Huwag cang lumabas at hindi ca nacapan~gun~gumpisal, huwag cang
lumabas!

Ang mabait na matandang babaeng ito'y caibigang matalic n~g una n~g
canyang ina.

Datapuwa't nilisan ni Ibarra ang bahay; sa pakiramdam niya'y umiinog na
lahat sa canyang paliguid, na nawawala ang canyang tinutungtun~gan.
Humahaguing ang canyang tain~ga, bumibigat ang canyang m~ga binti at
cacaiba cung ilacad; naghahalihaliling nagdaraan sa canyang panin~gin
ang m~ga alon n~g dugo, liwanag at cariliman.

Baga man totoong maliwanag ang sicat n~g buwan sa lan~git, natitisod ang
binata sa m~ga bato't m~ga cahoy na na sa daang mapanglaw at walang
cataotao.

Sa malapit sa cuartel ay nacakita siya n~g m~ga sundalong nacalagay sa
dulo n~g fusil ang bayoneta, na nan~gagsasalitaan n~g masimbuyo, caya't
nacaraan siya na hindi napansin.

Naririn~gig sa tribunal ang m~ga dagoc, m~ga sigaw, m~ga daing, m~ga
tun~gayaw; nan~gin~gibabaw at nagtatagumpay sa lahat ang tinig n~g
alferez.

 ¡Sa pan~gaw! ¡Lagyan n~g _esposas_ ang m~ga camay! ¡Dalawang putoc
agad sa cumilos! ¡Sargento, magtatag cayo n~g bantay! ¡Walang
magpapasial n~gayon, cahi't Dios! ¡Huwag cayong matutulog, capitan!

Nagtumulin n~g pagpatun~go sa canyang bahay si Ibarra; hinihintay siya
n~g canyang m~ga alila na malaki ang balisa.

 ¡Siyahan ninyo ang lalong pinacamagaling na cabayo at cayo'y
matulog! ang sa canila'y sinabi.

Pumasoc sa canyang gabinete, at nag-acalang magdalidaling ihanda ang
isang maleta. Binucsan ang isang cajang bacal, kinuha ang canyang m~ga
hiyas, kinuha ang lahat n~g salaping doroon at ipinasoc sa isang supot.
Kinuha ang canyang m~ga hiyas, kinuha sa pagcasabit ang isang larawan ni
Maria Clara, at pagcatapos na macapagsandata n~g isang sundang at
dalawang revolver ay tinun~go ang isang armario na kinalalagyan n~g
canyang m~ga casangcapan.

Nang sandaling iyo'y tatlong calabog na malalacas ang tumunog sa pinto.

 ¿Sino iyan? ang itinanong ni Ibarra n~g tinig na malungcot.

 ¡Bucsan ninyo sa n~galan n~g hari, bucsan ninyo agad o iguiguiba namin
ang pinto! ang sagot sa wicang castila n~g isang tinig na mahigpit ang
pag-uutos.

Tumin~gin sa bintana si Ibarra; nagningning ang canyang m~ga mata at
ikinasa ang canyang revolver; datapuwa't nagbagong isipan, binitiwan ang
m~ga sandata at siya rin ang nagbucas n~g nan~gagdaratin~gan na ang m~ga
utusan.

Pagdaca'y hinuli siya n~g tatlong guardia.

 ¡Parakip po cayo sa n~galan n~g Hari! anang sargento.

 ¿Bakit?

 Doon na sasabihin sa inyo, bawal sa amin ang sabihin.

Nagdilidiling sandali ang binata, at sa pagca't aayaw siya marahil na
makita ang canyang m~ga paghahanda sa pagtacas, dinampot ang sombrero't
nagsalita:

 ¡Sumasailalim po aco n~g inyong capangyarihan! Inaacala cong sa
sandaling oras lamang.

 Cung nan~gan~gaco cayong hindi tatacas, hindi po namin cayo gagapusin;
ipinagcacaloob po sa inyo n~g alferez ang biyayang ito; n~guni't cung
cayo'y tumacas....

Sumama si Ibarra, at iniwan ang canyang m~ga alilang nan~galalaguim.

Samatala'y ¿ano na ang nangyari cay Elias?

Nang canyang lisanin ang bahay ni Crisostomo, wari'y sira ang isip na
tumatacbong hindi nalalaman ang pinatun~guhan. Tinahac ang m~ga
capatagan, dumating sa isang gubat na totoong malaki ang pagcaguiyaguis;
tinatacasan ang cabayanan, tinatacasan ang liwanag, nacaliligalig sa
canya ang buwan, pumasoc siya sa talinghagang lilim n~g m~ga cahoy. Nang
naroroon na'y cung minsa'y tumitiguil, cung minsa'y lumalacad sa m~ga di
kilalang landas, cumacapit sa puno n~g malalaking cahoy, nababayakid sa
m~ga dawag, tumatanaw sa dacong bayan, na sa dacong paanan niya'y
naliligo sa liwanag n~g buwan, nacalatag sa capatagan, nacahilig sa m~ga
pampan~gin n~g dagat. Nan~gagliliparan ang m~ga ibong nan~gapupucaw sa
canilang pagtulog; nan~gagpapalipatlipat sa sa isa't isang san~ga,
nan~gaghuhunihan n~g matataos na tinig at tinititigan siya n~g mabibilog
na m~ga mata n~g nan~gaglalakihang m~ga paniki, m~ga kuwago at m~ga
sabucot. Hindi sila tinitingnan at hindi man lamang sila naririn~gig ni
Elias. Ang acala niya siya'y sinusundan n~g m~ga napupuot na anino n~g
canyang m~ga magulang na nan~gamatay na; nakikita sa bawa't san~ga ang
calaguimlaguim na buslong kinalalagyan n~g naliligo n~g dugong ulo ni
Balat, ayon sa pagcasabi sa canya n~g canyang ama; wari natatalisod niya
mandin sa puno n~g bawa't cahoy ang matandang babaeng patay; tila mandin
nakikinikinita niya sa dilim na papawidpawid ang bun~go at m~ga buto n~g
nuno niyang lalaking imbi ... at ang m~ga butong ito n~g matandang babae
at saca ang ulong iyo'y sinisigawan siya: ¡duwag!, ¡duwag!

Linisan ni Elias ang bundoc, tumacas at lumusong sa dacong dagat, sa
pasigang nilacad niya n~g boong balisa; n~guni't doon sa malayo, sa
guitna n~g tubig, doon sa ipinaiilanglang mandin n~g liwanag n~g buwan
ang isang ulap, anaki'y nakita niyang napaimbulog at pumapawidpawid ang
isang anino, ang anino n~g canyang capatid na babaeng basa n~g dugo ang
dibdib, lugay ang buhok at inililipad n~g han~gin.

Nanicluhod sa buhan~gin si Elias.

 ¡Pati ba naman icaw! ang ibinulong na iniunat ang m~ga bisig.

Datapuwa, nacatitig sa ulap ay dahandahang tumindig, sumulong at tumubog
sa tubig, na wari mandin siya'y may sinusundan. Lumalacad siya sa
malalay na palusong na iyong gawa n~g wawa; malayo na siya sa tabi,
dumarating na sa canyang bayawang ang tubig ay siya'y sumusulong din,
sumusulong na tila niwawalang diwa n~g isang mapanhalinang espiritu.
Dumarating na sa canyang dibdib ang tubig ...; n~guni't umalin~gawn~gaw
ang putucan n~g m~ga baril, nawala ang aninong malicmata at ang binata'y
nataohan. Salamat sa catahimican n~g gabi at sa lalong malaking
capaikpican n~g mahinhing han~gin ay dumarating na magaling at malinaw
na malinaw hanggang sa canya ang ugong n~g m~ga putucan. Huminto siya,
nagdilidili, nahiwatigan niyang siya pala'y sumasatubig; payapa ang
dagatan at natatanaw pa niya ang m~ga ilaw sa dampa n~g m~ga
man~gin~gisda.

Nagbalic siya sa pampang at napatun~go sa bayan, ¿ano ang dahil? Siya
ma'y hindi niya nalalaman.

Tila mandin walang tao ang bayan; sarang lahat ang m~ga bahay, sampong
m~ga hayop, ang m~ga asong caraniwang tumatahol cung gabi, pawang
nan~gagtago sa tacot. Nacararagdag n~g lungcot at pag-iisa ang anyong
pilac na liwanag n~g buwan.

Sa pan~gan~ganib niyang baca canyang macasalubong ang m~ga guardia
civil, siya'y nagpasuotsuot sa m~ga halamanan at m~ga pananim, at
anaki'y canyang naaninagnagan ang dalawang may anyong tao; datapuwa't
canyang ipinatuloy ang lacad, at, pagcalucso niya sa m~ga bacod at sa
m~ga pader, dumating siyang pagal na pagal sa hirap na canyang m~ga
pinagdaanan, sa isang dulo n~g bayan, at tinun~go niya ang bahay ni
Crisostomo. Na sa pintuan ang m~ga alila't canilang pinag-uusapan at
canilang dinaramdam ang pagcacapiit sa canilang pan~ginoon.

Nang matanto na ni Elias ang nangyari siya'y lumayo, lumiguid siya sa
bahay, nilucso ang pader na bacod, inakyat ang bintana at pumasoc sa
gabinete, at nakita niyang nagninin~gas pa ang iniwang candila ni
Ibarra.

Nakita ni Elias ang m~ga papel at ang m~ga libro at ang m~ga suputang
kinasisidlan n~g salapi at m~ga hiyas. Pinag ugnay-ugnay sa canyang
dilidili ang doo'y nangyari, at n~g mapagmasdan niya ang gayong caraming
m~ga papel na macapapahamac, inacala niyang iligpit, ihaguis sa bintana
at ibaon.

Sumun~gaw siya sa halamanan, at sa liwanag n~g buwa'y canyang natanawan
ang dalawang guardia civil, na may casamang isang «auxiliante» (isang
utusan baga n~g justicia): nagkikintaban ang m~ga bayoneta at ang m~ga
capacete.

Nang magcagayo'y minagaling niyang gawin agad ang isang munacala:
ibinunton sa guitna n~g gabinete ang m~ga damit at ang m~ga papel,
ibinuhos sa ibabaw ang isang lampara n~g petroleo at saca sinindihan.
Ibinigkis na nagdudumali sa bayawang ang m~ga sandata, nakita ang
larawan ni Maria Clara, nag-alinlan~gan ... itinago sa isa sa m~ga
suputan, dinala ang m~ga suputang ito at tumalon sa bintana.

Panahon na n~ga; iguiniguiba na n~g m~ga guardia civil ang pintuan.

 ¡Pabayaan ninyo caming pumanhic upang aming cunin ang m~ga papel n~g
inyong pan~ginoon! anang directorcillo.

 ¿May dala ba cayong pahintulot? Cung wala'y hindi cayo
macapapanhic, ang sabi n~g isang matandang lalaki.

N~guni't pinatabi siya n~g m~ga guardia civil sa cacuculata, pumanhic
sila sa hagdan ...; datapuwa't isang macapal na aso ang siyang pumupuno
sa bahay, at pagcalalaking m~ga dila n~g apoy ang siyang nan~gagsilabas
sa salas at dinidilaan ang m~ga pinto't bintana.

 ¡Sunog! ¡Sunog! ¡Apoy! ang ipinagsigawan n~g lahat.

Humandulong ang lahat upang mailigtas n~g bawa't isa ang macacaya,
n~guni't dumating ang apoy sa maliit na laboratorio at pumutoc ang m~ga
naroroong bagay na madadaling mag-alab. Napilitang umurong ang m~ga
guardia civil, hinaharan~gan sila n~g sunog, na umuun~gal at niwawalis
ang bawa't maraanan. Nawalang cabuluhang cumuha n~g tubig sa balon;
sumisigaw ang lahat, ang lahat ay nagpapaguibic, datapuwa't sila'y
nalalayo sa lahat. Narating na n~g apoy ang m~ga ibang cabahayan at
napaiilanglang sa lan~git, casabay ang pagpaimbulog n~g malalaking
nagpapainog-inog na aso. Nalilipos na n~g apoy ang boong bahay,
lumalacas ang han~ging nasasalab; mula sa malayo'y nan~gagsisirating ang
ilang m~ga taga bukid, nguni't dumarating sila roo't upang mapanood
lamang nila ang cagulatgulat na siga, ang wacas n~g matandang bahay, na
pinagpitagang mahabang panahon n~g apoy, tubig at han~gin.




=LVI.=

=ANG SABIHANAN AT ANG INAACALA.=


Sa cawacasa'y pinapag-umaga rin n~g Dios sa bayang tiguib n~g
pagcagulantang.

Wala pang lumalacad na m~ga tao sa m~ga daang kinalalagyan n~g cuartel
at n~g «tribunal»; hindi nagpapakilala ang m~ga bahay na may m~ga
tumatao, gayon may main~gay na binucsan ang dahong cahoy n~g isang
bintana at sumun~gaw ang ulo n~g isang musmos, na nagpapainog-inog sa
magcabicabila ... _¡plas!_ nagpapaunawa ang lagapac na iyon n~g biglang
pagdapo n~g isang balat na tuyo sa sariwang balat n~g tao; n~gumiwi ang
bibig n~g batang lalaki, pumikit, nawala at muling sinarhan ang bintana.

Nacapagbigay halimbawa na; may nacarin~gig marahil n~g pagbubucas at
pagsasarang iyon, sa pagca't marahang binucsan ang sa ibang bintana at
main~gat na sumun~gaw ang ulo n~g isang matandang babae, culubot at wala
n~g n~gipin: siya n~ga ang si hermana Pute na nag-in~gay n~g di sapala
samantalang nagsesermon si pari Damaso. Ang m~ga musmos at ang m~ga
matatandang babae ang siyang tunay na larawan n~g pagcamalabis na
pagmimithing macaalam n~g m~ga nangyayari sa ibabaw n~g lupa; ang m~ga
bata'y sa malaking pagnanais na macaalam, at ang m~ga matatandang
babae'y sa paghahan~gad na mag-alaala sa m~ga nacaraang panahon.

Marahil walang macapan~gabas na bumigay n~g palo n~g isang sinelas, sa
pagca't nananatili, tumatanaw sa malayong pinapan~gun~gunot ang m~ga
kilay, nagmumog, lumura n~g malacas at nagcruz pagcatapos. Binucsan ding
may tacot ang isang maliit na bintana n~g bahay na catapat, at doo'y
sumun~gaw naman si hermana Rufa, ang aayaw magdaya't aayaw namang siya'y
dayain. Nagtin~ginang saglit, ang dalawa, nagn~gitian, naghudyatan at
muling nan~gagcruz.

 ¡Jesus! nacacawan~gis n~g isang misa de gracia, n~g isang
castillo! ani hermana Rufa.

 Mula n~g looban ang bayan ni Balat ay hindi pa aco nacacakita n~g
isang gabing catulad n~g sa cagabi, ang isinagot ni hermana Pute.

 ¿Gaano caraming putoc! ang sabihanan ay ang pulutong daw ni matandang
Pablo.

 ¿M~ga tulisan? ¡hindi mangyayari! Ang sabihana'y m~ga cuadrillero raw
na nacalaban n~g m~ga guardia civil. Caya napipiit si don Filipo.

 ¡Sanctus Deus! may m~ga labing apat daw ang cauntian n~g m~ga patay.

Untiunting pinagbubucsan ang ibang m~ga bintana at nan~gagsidun~gaw ang
iba't ibang m~ga mukha, nan~gagbatian at canilang pinag-usapan ang m~ga
nangyayari.

Sa sicat n~g araw, na ang anyo'y niningning na magaling, natatanawan n~g
may calabuan sa malayo ang pagpaparoo't parito n~g m~ga sundalo, na
tulad sa nag-aabo-abong m~ga anino.

 ¡Naroon ang isa pang patay! anang isa buhat sa isang bintana.

 ¿Isa? dalawa ang nakikita co.

 At aco'y ..., n~guni't sa cawacasan, ¿ano, hindi ninyo nalalaman cung
ano ang nangyari? ang tanong n~g isang lalaking may pagmumukhang
palabiro.

 ¡Aha! ang m~ga cuadrillero.

 ¡Hindi po; iya'y isang pag-aalsa sa cuartel!

 ¿Ano bang pag-aalsa? ¡Ang cura't ang alferez ang nan~gaglabanan!

 Alin man diya'y hindi totoo ang sabi n~g nagtanong; iya'y ang m~ga
insic na nagsipag-alsa.

At muling sinarhan ang canyang bintana.

 ¡Ang m~ga insic! ang inulit n~g lahat n~g malaking pagtataca.

 ¡Caya pala wala isa mang nakikita sa canila!

 Nan~gamatay na lahat, marahil.

 Inaacala co na n~gang may masama silang gagawing ano man. Cahapon ...

 Iya'y nakikinikinita co na, cagabi....

 ¡Sayang! ani hermana Rufa; na mamatay silang lahat n~gayon pa namang
malapit na ang pasco, na capanahunan n~g canilang pagreregalo ...
Maanong hinintay man lamang nila ang bagong taon....

Sumasaya n~g untiunti ang m~ga daan: ang m~ga aso, m~ga manoc, m~ga
baboy at m~ga calapati ang nan~gaunang nag-acalang man~gagsigala,
sumunod ang ilang marurun~gis na m~ga batang capit-capit at
nan~gagsisilapit sa cuartel na may taglay na tacot; pagcatapos ay ilang
matatandang babae, na nacasalumbaba n~g panyo, may tan~gang malalaking
cuintas, at cunuwa'y nan~gagdarasal upang sila'y paraanin n~g m~ga
sundalo. Nang mapagkilalang macalalacad na hindi tatanggap n~g isang
putoc n~g baril, n~g magcagayo'y nagpasimula n~g paglabas ang m~ga
lalaki, na nan~gagwawalang ano man cunwari; n~g pasimula'y
pinapagcacasiya nila ang canilang paglalacadlacad sa tapat n~g canilang
bahay, na canilang hinahagpos ang manoc; n~g malao'y tinicman nilang
pahabahabain ang canilang naaabot, na manacanaca silang tumitiguil, at
sa kinagagayo'y nacarating sila hanggang sa harap n~g «tribunal».

Nacahambal n~g mainam ang pagdating n~g dalawang cuadrillero, na may
dalang isang angarilla na kinalululanan n~g isang may anyong tao, at
isang guardia civil ang siyang sa canila'y sumusunod. Napagtalastas na
sila'y galing sa convento; sa anyo n~g m~ga paang nan~gacalawit ay
pinagbalacbalac n~g isa cung sino caya iyon; sa daco roo'y may nagsabing
iyon n~ga; sa lalong daco roo'y ang patay ay dumami at nangyari ang
talinghaga n~g Santisima Trinidad; pagcatapos ay muling nasnaw ang
himala n~g m~ga tinapay at n~g m~ga isda, at naguing tatlompo't walo na.

Nang may a las siete y media, n~g dumating ang ibang m~ga guardia civil,
na galing sa m~ga caratig na bayan, ang balitang cumacalat ay maliwanag
na't nasasabi ang m~ga nangyari.

 Cagagaling co pa sa tribunal, na kinakitaan cong nan~gapipiit si don
Filipo at si don Crisostomo, ang sabi n~g isang lalaki cay hermana
Pute; kinausap co ang isa sa m~ga nagbabantay na cuadrillero. Ang
nangyari'y isinaysay na lahat cagabi ni Bruno, na anac niyong namatay sa
capapalo. Talastas na po ninyong ipacacasal ni capitang Tiago ang
canyang anac na babae sa binatang castila; sa sakit n~g loob ni don
Crisostomo'y nag-acalang manghiganti at binanta niyang patayin ang lahat
n~g m~ga castila, pati ang cura; linusob nila cagabi ang cuartel at ang
convento, at sa cagalin~gang palad, at sa awa n~g Dios, ay na sa sa
bahay ni capitang Tiago ang cura. Nan~gacatacas daw ang marami. Sinunog
n~g m~ga guardia civil ang bahay ni don Crisostomo, at cung hindi sana
siya nahuli na muna, siya ma'y sinunog din.

 ¿Sinunog nila ang canyang bahay?

 Nan~gabibilanggo ang lahat n~g m~ga alila. ¡Pagmasdan ninyo't hanggang
dito'y natatanawan pa ang aso! anang nagbabalita; sinasabi n~g m~ga
nanggagaling doon ang m~ga bagay na totoong cahapishapis.

Minasdan n~g lahat ang lugar na itinuro: isang manipis na aso ang
marahang napaiimbulog pa sa lan~git. Nan~gaglilininglining ang lahat sa
nangyaring iyon, na may nahahabag at may sumisisi naman.

 ¡Cahabaghabag na binata! ang mariing sinabi n~g isang matandang
lalaking asawa ni hermana Pute.

 ¡Siya n~ga! ang isinagot sa canya n~g canyang asawa; n~guni't
alalahanin mong cahapo'y hindi nagpamisa n~g patungcol sa caluluwa n~g
canyang ama, na walang salang siyang lalong nagcacailan~gan n~g higui't
cay sa iba.

 N~guni't babae, ¿wala cang caawaawa?...

 ¿Awa sa m~ga excomulgado? Isang casalanan ang maawa sa m~ga caaway n~g
Dios, ang sabi n~g m~ga cura. ¿Natatandaan ba ninyo? ¡Siya'y naglalacad
sa Campo Santo na parang yao'y isang culun~gan lamang n~g m~ga hayop!

 ¿Hindi baga nagcacawan~gis ang culun~gan n~g m~ga hayop at ang Campo
Santo? ang isinagot n~g matandang lalaki; ang pinagcacaibhan lamang ay
ang tan~ging pumapasoc sa Campo Santo'y yaong m~ga hayop na nauucol sa
isang pulutong....

 ¿Siya ca na n~ga! ang isinigaw sa canya ni hermana
Pute; ipagsasanggalang mo pa ang taong nakikita nating maliwanag na
maliwanag na pinarurusahan n~g Dios. Makikita mo't icaw nama'y huhulihin
din. ¡Umalalay ca sa isang bahay na nalulugso!

Hindi na umimic ang lalaki sa gayong pan~gan~gatuwiran.

 ¡Hala! ang ipinagpatuloy n~g matandang babae; pagcatapos na masuntoc
niya si pari Damaso'y wala na n~ga siyang nalalabing gawin cung di
patayin naman si pari Salvi.

 N~guni't hindi maicacailang siya'y mabait n~g panahong siya'y musmos
pa.

 Tunay n~ga, siya'y dating mabait, ang muling itinutol n~g matandang
babae; n~guni't siya'y na pa sa Espana; ang lahat n~g napa sa sa Espana,
ang sabi n~g m~ga cura, ay naguiguing m~ga hereje.

 ¡Ohoy! ang isinagot naman n~g lalaki na nacasilip n~g sucat niyang
icaganti; ¿hindi ba pawang taga Espana ang lahat n~g m~ga cura, at ang
arzobispo, ang papa at ang Virgen? ¡Aba! ¿cung gayo'y pawang m~ga hereje
naman pala? ¡aba!

Nagcapalad si hermana Pute, na mamasdang tumatacbo ang isang alilang
babae, na balisang balisa at namumutla, at siyang pumutol n~g pagtatalo.

 ¡May isang nagbigti sa halamanan n~g capit-bahay! ang sabing
humihin~gal.

 ¡Isang nagbigti! ang biglang pinagsabihanan n~g lahat na puspos n~g
agam-agam.

Nan~gagcruz ang m~ga babae; sino ma'y walang nacakilos sa kinalalagyan.

 Siya n~ga po, ang ipinagpatuloy n~g alilang babaeng
nan~gan~gatal; cucuha sana aco n~g patani ... tumanaw aco sa halamanan
n~g capit-bahay upang maalaman co cung siya'y naroroon ..., ang nakita
co'y isang lalaking uugoy-ugoy; ang boong isip co'y si Teo, ang alilang
siyang lagui n~g nagbibigay sa akin ..., lumapit aco upang ... cumuha
n~g patani, at ang nakita co'y hindi siya cung hindi iba, isang patay;
tumacbo aco, tumacbo aco at ...

 Tingnan natin siya, ang wica n~g matandang lalaki, at saca
tumindig; ituro mo sa amin.

 ¡Huwag cang pumaroon! ang isinigaw sa canya n~g canyang asawa at
tinangnan siya sa baro; ¡mapapahamac icaw! ¿siya'y nagbigti? ¡lalong
masama sa canya!

 Pabayaan mong tingnan co siya, babae; pasa tribunal ca Juan, at
ipagbigay alam mo; baca sacali hindi pa patay.

At siya'y na pa sa halamanan, na sinusundan n~g alilang babae, na
nagtatago sa canyang licuran; nan~gagsisunod din ang m~ga babae at gayon
din si hermana Pute, na pawang nan~gapupuspos n~g tacot at n~g nais na
macapanood.

 Naroon po, guinoo, anang alilang babae na huminto at itinuturo n~g
daliri.

Tumiguil ang capisanang iyon sa lalong pinacamalayo, at pinabayaang
mag-patuloy na mag-isa ang matandang lalaki.

Isang catawan n~g tao, na nacabitin sa isang san~ga n~g puno n~g santol,
ang marahang umuugoy sa hihip n~g mahinhing amihan. Pinagmasdan siyang
sandali n~g matanda; nakita niya ang m~ga paang naninigas, ang m~ga
bisig, ang may duming damit, ang ulong nacalun~gayn~gay.

 Hindi dapat natin siyang galawin hanggang sa dumating ang
justicia, ang sinabing malacas; matigas na; malaon nang siya'y patay.

Unti-unting lumapit ang m~ga babae.

 Iyan ang capit-bahay nating tumitira sa bahay na iyon, na may dalawang
linggo na n~gayong dumating dito; tingnan ninyo ang pilat niya sa mukha.

 ¡Avemaria! ang sinabi pagdaca n~g m~ga babae.

 ¿Ipagdarasal ba natin ang canyang caluluwa? ang itinanong n~g isang
dalaga, caracaracang matapos na niyang mapagmasdan at masiyasat ang
patay na iyon.

 ¡Haling, hereje! ang ipinan~gusap sa canya ni hermana Pute, hindi mo
ba nalalaman ang sinabi ni pari Damaso? isang pagtucso sa Dios ang
ipagdasal ang isang napacasama; ang nagpapacamatay ay napapacasamang
walang sala, caya n~ga siya'y hindi inililibing sa lupang «sagrado».

 Inaacala co na n~gang masama ang cahihinatnan n~g taong iyan; cailan
ma'y hindi co nangyaring masiyasat cung ano ang canyang ikinabubuhay.

 Macaalawang nakita co siyang nakikipag-usap sa sacristan mayor, ang
ipinahiwatig n~g isang dalaga.

 ¡Marahil ay hindi sa dahilang siya'y magcucumpisal o magpapamisa caya.

Nan~gagsiparoon ang m~ga capit-bahay, at macapal na m~ga tao ang siyang
lumiguid sa bangcay, na nananatili sa pagpapaugoy-ugoy. Nan~gagsirating,
nang may calahating horas na, ang isang alguacil, ang directorcillo at
dalawang cuadrillero; ipinanaog n~g m~ga ito ang bangcay at canilang
inilagay sa ibabaw n~g isang _angarilla._

 Nagdadalidali ang tao sa pagcamatay, ang sinabi n~g directorcillong
tumatawa, samantalang kinucuha ang plumang nacasin~git sa licod n~g
canyang tain~ga!

Guinawa ang canyang m~ga mararaya at panghuling m~ga tanong,
pinapagsaysay ang alilang babae, na pinagpipilitan niyang hulihin sa
silo, na cung minsa'y canyang iniirapan, cung minsa'y canyang
pinagbabalaan, at cung minsa'y pinararatan~gan n~g m~ga salitang hindi
sinasabi, hanggang sa magpasimula n~g pag-iyac ang alilang iyon, dahil
sa ang isip niya'y siya ay mapipiit sa bilangguan, at ang naguing
catapusa'y sinabi na tuloy niyang hindi siya naghahanap n~g patani, cung
hindi ..., at canyang sinasacsi si Teo.

Samantala'y minamasdan ang bangcay at ang lubid n~g isang taga bukid, na
nacasalacot n~g malapad at may isang malaking tapal sa liig.

Hindi higuit cay sa ibang bahagui n~g catawan ang pan~gin~gitim n~g
mukha n~g bangcay; may nakikitang dalawang galos at dalawang maliliit na
pasa sa dacong itaas n~g tali; mapuputi at walang dugo ang m~ga hilahis
n~g lubid. Inusisang magaling n~g mapagsiyasat na taga bukid, ang baro
at salawal n~g bangcay, at canyang nahiwatigang punong puno n~g alaboc,
at hindi pa nalalaong napunit sa iba't ibang m~ga lugar; n~guni't ang
lalong canyang naino'y ang m~ga bun~ga n~g tingloy o _amorseco_ na
nacarikit sa cuello n~g baro.

 ¿Ano ang iyong tinitingnan? ang itinanong sa canya n~g directorcillo.

 Tinitingnan co po cung siya'y mangyayaring makilala co, ang pautal na
sinabi, na anyong magpupugay, sa macatuwid baga'y lalong itinun~go ang
salacot.

 ¿N~guni't hindi mo ba narin~gig na iyan ang nagn~gan~galang Lucas?
¿Nacacatulog ca ba?

Nan~gagtawanan ang lahat. Nagsalita n~g ilang pautal-utal na sabi ang
taga bukid na napahiya, at yumaong nacatun~go at mahina ang lacad.

 ¡Oy! ¿saan cayo paparoon? ang isinigaw sa canya n~g matandang
lalaki; ¡hindi riyan ang daan n~g paglabas; diyan ang patun~go sa bahay
n~g patay!

 ¡Nacacatulog pa ang lalaki! anang directorcillo n~g
palibac, kinacailan~gang busan siya n~g tubig sa ibabaw.

Muling nan~gagtawanan ang m~ga naroroon.

Iniwan n~g taga bukid ang lugar na iyong kinahiyaan niya, at napatun~go
sa simbahan. Itinanong ang sacristan mayor pagdating sa sacristia.

 ¡Natutulog pa! ang sa canya'y canilang isinagot n~g magaspang na
anyo; ¿hindi mo ba nalalamang nilooban cagabi ang convento?

 Hihintayin cong siya'y maguising.

Minasdan siya n~g m~ga sacristan niyang anyong magaspang na talagang
asal na n~g m~ga taong bihasang sila'y alimurahin.

Natutulog ang bulag ang isang mata sa isang mahabang silla, na na sa
isang suloc na hindi inaabot n~g liwanag. Nacalagay ang salamin sa mata
sa ibabaw n~g noo, sa guitna n~g mahahabang naglawit na buhoc, walang
nacatatakip sa payat at nan~gan~galirang na dibdib, na tumataas at
bumababa sa canyang paghin~ga.

Naupo sa malapit ang taga bukid, at handang maghintay n~g boong
catiyagaan, n~guni't may nahulog sa canyang cuarta, hinanap niya sa
pamamag-itan at tulong n~g isang candila, sa ilalim n~g sillon n~g
sacristan mayor. Namasid din n~g taga bukid na may m~ga bun~ga rin n~g
tingloy (amorseco) ang salawal at ang m~ga manggas n~g baro n~g
natutulog, na sa cawacasa'y naguising, kinusot ang tan~ging matang
canyang nagagamit, at may galit na pinagwicaan ang taong iyon.

 ¡Ibig co po sanang magpamisa n~g isa, guinoo! ang sabi, na ang anyo'y
humihin~ging tawad.

 Natapos na ang lahat n~g m~ga misa, ang sinabi n~g bulag ang isang
mata, n~g magcagayon, na pinatimyas n~g caunti ang canyang tinig; bucas,
cung ibig mo ... ¿sa m~ga caluluwa sa Purgatorio ba?

 Hindi po, ang sagot n~g taga bukid, at saca ibinigay ang piso sa
sacristan.

At tinitigan ang canyang iisaisang mata, at idinagdag:

 Patungcol po sa isang taong hindi malalao't mamamatay.

At linisan ang sacristia.

 ¡Mahuhuli co sana siya cagabi! ang sinabing nagbubuntong hinin~ga,
samantalang inaalis ang tapal at iniuunat ang catawan, upang manag-uli
ang pagmumukha at taas ni Elias.




=LVII.=

=¡VAE VICTIS!=


Napahamac ang aking tuwa.

Nagpaparoo't parito ang m~ga guardia civil, na nacalalaguim ang anyo sa
harap n~g tribunal, at pinagbabalaan n~g culata ang canilang baril ang
pan~gahas na m~ga musmos, na tumitiyad o nan~gagpapasanan upang canilang
matanawan cung ano caya ang nan~garoroon sa dacong loob n~g _rejas._

Hindi na napapanood sa salas yaong masayang anyo n~g panahong
pinag-tatalunan ang palatuntunan n~g fiesta; n~gayo'y malungcot at hindi
nacapagbibigay panatag. Ang m~ga naroroong m~ga guardia civil at m~ga
cuadrillero'y bahagya n~g nagsasalitaan, at sacali't magsalitaan n~g
ila'y sa tinig na marahan. Nan~gagsisisulat sa papel, sa ibabaw n~g
mesa, ang directorcillo, dalawang escribiente at ilang m~ga sundalo;
nagpaparoo't parito ang alferez sa magcabicabilang panig, at canyang
manacanacang tinitingnan n~g anyong mabalasic ang pintuan; na ano pa't
hindi hihiguit sa canyang pagmamalaki si Temistocles sa m~ga Laro sa
Olimpo, pagcatapos n~g pagbabaca sa Salamina. Naghihicab sa isang suloc
si dona Consolacion, na ano pa't ipinakikita ang canyang maitim na loob
n~g bibig at m~ga n~giping pakilwagkilwag; ang panin~gin niya'y
tumititig n~g malamig at nacapangan~ganib sa napupuspos n~g m~ga
nacapintang cahalayhalay na m~ga larawang na sa sa pintuan n~g
bilangguan. Naipakiusap n~g babaeng ito sa canyang asawa, na lumambot
ang loob sa canyang pagtatagumpay, na ipaubaya sa canyang mapanood ang
m~ga pagtanong na gagawin, at marahil ay ang m~ga pagpapahirap na
kinauugaliang gamitin. Naaamoy n~g halimaw ang bangcay, canyang
inaasam-asam na, at canyang ikinayayamot ang calaunan n~g pagpapahirap.

Laguim na totoo ang gobernadorcillo; ang canyang sillon, yaong dakilang
sillong nacalagay sa ilalim n~g larawan n~g mahal na hari, walang
gumagamit, at wari'y natutungcol sa ibang tao.

Dumating ang curang namumutla't cunot ang noo, n~g malapit n~g tumugtog
ang a las nueve.

 ¡Hindi po naman nagpahintay cayong totoo! ang sinabi sa canya n~g
alferez.

 Ibig co pang huwag n~g makiharap, ang isinagot ni pari Salvi n~g
mahinang pananalita, na hindi na pinansin ang anyong masaclap na sabi
n~g alferez; acoy totoong malaguimin.

 Sa pagca't sino ma'y walang naparirito upang huwag bayaang walang
nan~gan~gasiwa, inaacala cong ang inyong pakikialam ay ... Nalalaman na
po ninyong aalis sila n~gayong hapon.

 ¿Ang binatang si Ibarra at ang teniente mayor?...

Itinuro n~g alferez ang bilangguan.

 Walo ang nariyan, anya; namatay si Bruno caninang hating gabi,
n~guni't nacatitic na ang canyang m~ga saysay.

Bumati ang cura cay dona Consolacion, na ang isinagot ay isang hicab at
isang ¡aah! at naupo sa sillong na sa ilalim n~g larawan n~g mahal na
hari.

 Macapagpapasimula na tayo! ang muling sinabi.

 Cunin ninyo ang dalawang nan~gasasapan~gaw! ang ipinag-utos n~g
alferez, na pinagpilitang ang tinig niya'y mag-anyong cagulagulatang, at
humarap sa cura at idinugtong na nagbago n~g tinig:

 ¡Nan~gasusuot sa pan~gaw na may patlang na dalawang butas!

Ipaliliwanag namin sa m~ga hindi nacacaalam cung ano ang cagamitang ito
sa pagpapahirap, na ang pan~gaw ay isa sa m~ga lalong walang cabuluhan.
Humiguit cumulang sa isang dangcal ang lalayo n~g m~ga butas na
pinagsusuutan n~g m~ga paa n~g m~ga pinipiit; cung patlan~gan n~g
dalawang butas, may cahirapan n~g caunti lamang ang calagayan n~g
napipiit, na ano pa't nagdaramdam na tan~ging bagabag sa m~ga
bucong-bucong at nacabucaca ang dalawang paa, na nagcaca-layo n~g may
mahiguit na isang vara: hindi n~ga nacamamatay agad-agad, ayon sa
mapagcucurong magaang n~g sino man.

Ang tagatanod bilangguang may casunod na apat na sundalo'y inalis ang
talasoc at binucsan ang pinto. Nan~gagsilabas ang isang amoy na labis
n~g baho at isang han~ging malapot at malamig sa macapal na dilim na
iyon, casabay n~g pagcarin~gig n~g ilang himutoc at pagtan~gis. Nagsindi
n~g fosforo ang isang sundalo, datapuwa't namatay ang nin~gas sa
han~ging iyong napacabigat at buloc na buloc, caya't nan~gapilitang
hintayin nilang macapagbagong han~gin.

Sa malamlam na liwanag n~g isang ilaw ay canilang naaninagnagan ang
ilang may m~ga mukhang tao: m~ga taong nacayacap sa canilang m~ga tuhod
at sa pag-itan n~g dalawang tuhod nilang ito'y ikinucubli ang canilang
ulo, m~ga nacataob, nan~gacatindig, nan~gacaharap sa pader, at iba pa.
Narin~gig ang isang pucpoc at pagcalairit, na caacbay n~g m~ga
tun~gayaw; binubucsan ang pan~gaw.

Nacayucod si dona Consolacion, nacaunat ang m~ga casucasuan n~g liig,
luwa ang m~ga mata at nacatitig sa nacasiwang na pinto.

Lumabas ang isang anyong nacapag-aalap-ap na naguiguitna sa dalawang
sundalo; yao'y si Tarsilo na capatid ni Bruno. May m~ga «esposas» ang
m~ga camay; ipinamamasid n~g canyang m~ga wasac wasac na m~ga damit ang
canyang batibot na m~ga casucasuan. Tinitigan niyang walang pacundan~gan
ang asawa n~g alferez.

Sa licuran ni Tarsilo'y sumipot ang isang anyong cahabaghabag, na
tumataghoy at umiiyac na anaki'y musmos; pilay cung lumacad at may
dun~gis na dugo ang salawal.

 Iya'y isang mapangdaya, ang inihiwatig n~g alferez sa cura;
nagbantang tumacas, n~guni't nasugatan siya sa hita. Ang dalawang ito
ang tan~ging m~ga buhay sa canila.

 ¿Ano ang pan~galan mo? ang itinanong n~g alferez cay Tarsilo.

 Tarsilo Alasigan.

 ¿Ano ang ipinan~gaco sa inyo ni don Crisostomo upang looban ninyo ang
cuartel?

 Cailan ma'y hindi nakikipag-usap sa amin si don Crisostomo.

 ¡Huwag mong itanggui! Caya binanta ninyong cami ay subukin.

 Nagcacamali po cayo; pinatay po ninyo sa capapalo ang aming ama,
siya'y ipinanghihiganti namin, at wala n~g iba. Hanapin po ninyo ang
inyong dalawang casama.

Nagtataca ang alferez na tiningnan ang sargento.

 Nan~garoon sila sa ban~gin, doon sila itinapon namin cahapon, doon
sila mabubuloc. N~gayo'y patayin na ninyo aco, wala na cayong malalamang
ano pa man.

Tumahimic at nangguilalas ang lahat.

 Sabihin mo sa amin cung sino sino ang iyong m~ga ibang cainalam, ang
ibinanta n~g alferez na iniwawasiwas ang isang yantoc.

Sumun~gaw sa m~ga labi n~g may sala ang isang n~giti n~g pagpapawalang
halaga.

Nakipag-usap n~g sandali sa cura ang alferez, na marahan ang canilang
salitaan; at saca humarap sa m~ga sundalo.

 ¡Ihatid ninyo siya sa kinalalagyan n~g m~ga bangcay! ang iniutos.

Sa isang suloc n~g patio, sa ibabaw n~g isang carretong luma, ay
nacabunton ang limang bangcay, na halos natatacpan n~g capirasong
gulanit na banig na puno n~g carumaldumal na m~ga dumi. Nagpaparoo't
parito sa magcabicabilang dulo ang isang sundalo, na maya't maya'y
lumulura.

 ¿Nakikilala mo ba sila? ang tanong n~g alferez na itinataas ang
banig.

Hindi sumagot si Tarsilo; nakita niya ang bangcay n~g asawa n~g ulol na
babae na casama n~g m~ga iba; ang bangcay n~g canyang capatid na tadtad
n~g sugat ang catawan, sa casasacsac n~g bayoneta, at ang cay Lucas na
may lubid pa sa liig. Lumungcot ang canyang panin~gin at tila mandin
nagpumiglas sa canyang dibdib ang isang buntong hinin~ga.

 ¿Nakikilala mo sila? ang muling sa canya'y itinanong nila.

Nanatili sa pagca pipi si Tarsilo.

Isang haguinit ang siyang umalin~gawn~gaw sa han~gin at pumalo ang
yantoc sa canyang licod. Nan~ginig, nan~gurong ang canyang m~ga
casucasuan. Inulit-ulit ang pagpalo n~g yantoc, n~guni't nanatili si
Tarsilo sa pagwawalang bahala.

 ¡Hagupitin siya n~g palo hanggang sa pisanan o magsalita! ang sigaw
n~g alferez na nagn~gin~gitn~git.

 ¡Magsabi ca na! ang sinabi sa canya n~g directorcillo; sa papaano
ma'y papatayin ca rin lamang.

Muling inihatid siya sa salas na kinalalagyan n~g isang napipiit, na
tumatawag sa m~ga santo, nan~gan~galigkig ang m~ga n~gipin at ang m~ga
paa'y cusang nahuhubog.

 ¿Nakikilala mo ba iyan? ang tanong ni pari Salvi.

 ¡N~gayon co lamang siya nakita! ang sagot ni Tarsilo, na minamasdan
ang isa n~g may halong habag.

Binigyan siya n~g isang suntoc at isang sicad n~g alferez.

 ¡Inyong igapos siya sa bangco!

Hindi na inalis sa canya ang m~ga «esposas» na nadudumhan n~g dugo, at
siya'y itinali sa isang bangcong cahoy. Lumin~gap ang caawaawa sa
canyang paliguid, na anaki'y may hinahanap siyang ano man, at n~g
canyang nakita si dona Consolacion, siya'y humalakhac n~g patuya. Sa
pagtataca n~g m~ga nanonood ay sinundan nila ang tinitingnan n~g
nagagapos, at ang canilang nakita'y ang guinoong babae, na
nan~gan~gatlabi n~g caunti.

 ¡Hindi pa aco nacacakita n~g ganyang capan~git na babae! ang biglang
sinabi n~g malacas ni Tarsilo, sa guitna n~g hindi pag-imic nino
man; ibig co pang humiga sa ibabaw n~g isang bangco, na gaya n~g
calagayan co n~gayon, cay sa humiga aco sa siping niya na gaya n~g
alferez.

Namutla ang Musa.

 Papatayin po ninyo aco sa palo, guinoong alferez, ang
ipinagpatuloy; n~gayong gabi ipanghihiganti aco n~g inyong asawa
pagyacap niya sa inyo.

 ¡Lagyan ninyo n~g pang-al ang bibig! ang sigaw n~g alferez na
nahihibang at nan~gan~gatal sa galit.

Tila mandin walang ibang hinahan~gag si Tarsilo cung di ang siya'y
magcapang-al, sa pagca't pagcatapos na siya'y malagyan n~g pang-al na
iyon, nagsaysay ang canyang m~ga mata n~g isang kislap n~g catuwaan.

Sa isang hudyat n~g alferez, pinasimulan n~g isang guardiang may hawac
na isang yantoc, ang canyang cahapishapis na catungculan, Nan~gurong ang
boong catawan ni Tarsilo; isang un~gol na sacal at mahaba ang siyang
narin~gig, baga man napapasalan ang canyang bibig n~g damit; tumun~go:
napipigta ang canyang damit n~g dugo.

Tumindig n~g boong hirap si pari Salvi, na namumutla't sira ang
panin~gin, humudyat n~g camay, at linisan ang salas na nan~gan~galog ang
m~ga tuhod. Nakita niya sa daan ang isang dalagang nacasandal sa pader,
matuwid ang catawan, hindi cumikilos, nakikinig na lubos, tinitingnan
ang alang-alang, nacaunat ang m~ga nan~gan~gayumcom na m~ga camay sa
lumang muog. Binibilang manding hindi humihin~ga ang m~ga hampas na
macalabog, walang taguinting at yaong cahambal-hambal na daing. Siya ang
capatid na babae ni Tarsilo.

Samantala'y ipinagpapatuloy sa salas ang cagagawang iyon; ang culang
palad, sa hindi na macayang bathing hirap, ay napipi at hinintay na
man~gapagal ang canyang m~ga verdugo. Sa cawacasa'y inilawit ang m~ga
bisig n~g sundalong humihin~gal; ang alferez, na namumutla sa galit at
sa pangguiguilalas, humudyat n~g isa upang calaguin ang pinahihirapan.

Nang magcagayo'y nagtindig si dona Consolacion at bumulong n~g ilan sa
canyang asawa. Tuman~go ito, sa pagpapakilalang canyang naunawa.

 ¡Dalhin siya sa bal-on! anya.

Natatalastas n~g m~ga filipino cung ano ang cahulugan n~g salitang ito;
isinasatagalog nila sa sabing _timbain._ Hindi namin maalaman cung sino
caya ang nacaisip n~g ganitong gawa. Ang Catotohanang umaahon sa isang
bal-on, marahil ay isang pagbibigay cahulugang napacamatinding libac.

Sa guitna n~g patio n~g tribunal ay naroroon ang caayaayang pader na na
caliliguid sa isang bal-on; ang pader na yao'y batong buhay na magaspang
ang pagcacagawa. Isang casangcapang tulad sa pinggang cawayan
(timbalete) ang siyang doo'y gamit sa pagcuha n~g tubig na malapot,
marumi at mabaho. M~ga papantin~gin, m~ga dumi at iba pang masasamang
tubig ang doo'y natitipon, sa pagca't ang bal-ong yao'y tulad naman sa
bilangguan; doon inihuhulog ang lahat n~g pinawawalang halaga o
ipinalalagay na wala nang cabuluhan; casangcapang doo'y mahulog,
magpacabutibuti, wala n~g halaga. Gayon ma'y hindi tinatabunan cailan
man: manacanacang pinahihirapan ang m~ga bilanggong hucayi't palaliman
ang bal-ong iyon, hindi dahil sa balac na muha n~g capakinaban~gan sa
parusang iyon, cung di dahil sa m~ga cahirapang nangyayari sa gawang
iyon: ang bilanggong doo'y lumusong ay nacacacuha n~g lagnat na ang
caraniwa'y ikinamamatay.

Pinanonood ni Tarsilo, na nacatitig, ang m~ga paghahanda n~g m~ga
sundalo; siya'y namumutla n~g mainam at nan~gan~gatal ang canyang m~ga
labi o bumubulong n~g isang dalan~gin. Wari'y nawala ang pagmamataas
niya sa canyang di maulatang hirap, o cung hindi ma'y hindi na totoong
masimbuyo. Macailang inilun~gayn~gay ang nacalindig na liig, tumitig sa
lupa, sang-ayong magdalita.

Dinala siya nila sa pader na nacaliliguid sa bal-on, na sinusundan ni
dona Consolaciong nacan~giti. Isang sulyap, na may taglay na panaghili,
ang itinapon n~g sawing palad, sa nagcacapatong-patong na m~ga bangcay,
at isang buntong hinin~ga ang tumacas sa canyang dibdib.

 ¡Magsabi ca na! ang muling sinabi sa canya n~g directorcillo, sa
papaano ma'y bibitayin ca; mamatay ca man lamang na hindi totoong
naghirap n~g malaki.

 Aalis ca rito upang mamatay, ang sinabi sa canya n~g isang
cuadrillero.

Inalisan nila siya n~g pang-al, at ibinitin siyang ang tali ay sa m~ga
paa. Dapat siyang ihugos n~g patiwaric at manatiling malaon laon sa
ilalim n~g tubig, catulad n~g guinagawa sa timba, na ang caibhan lamang
ay lalong pinalalaon ang tao.

Umalis ang alferez upang humanap n~g relos at n~g bilan~gin ang m~ga
minuto.

Samantala'y nacabitin si Tarsilo, ipinapawid n~g han~gin ang canyang
mahabang buhoc, nacapikit n~g caunti.

 Cung cayo'y m~ga cristiano, cung may puso cayo, ang ipinamanhic n~g
paanas, ihugos ninyo aco n~g matulin, o ihugos ninyo sa isang paraang
sumalpoc ang aking ulo sa bato at n~g aco'y mamatay na. Gagantihin cayo
n~g Dios sa magandang gawang ito ... marahil sa ibang araw ay mangyari
sa inyo ang kinahinatnan co.

Nagbalic ang alferez at pinan~guluhan ang paghuhugos na tan~gan ang
relos.

 ¡Marahan, marahan! ang sigaw ni dona Consolaciong sinusundan n~g mata
ang cahabaghabag; ¡mag-in~gat cayo!

Marahang bumababa ang timbalete; humihilahis si Tarsilo sa m~ga batong
nan~gacaumboc at sa m~ga mababahong damong sumisibol sa m~ga guiswac.
Pagca tapos ay hindi na cumilos ang timbalete; binibilang n~g alferez
ang m~ga segundo.

 ¡Itaas! ang matinding utos, n~g macaraan na ang calahating minuto.

Ang in~gay na mataguinting at nagcacasaliwsaliw n~g m~ga patac n~g tubig
na nahuhulog sa ibabaw n~g tubig ang siyang nagbalita n~g pagbabalic n~g
may sala sa caliwanagan. N~gayon, palibhasa'y lalong mabig-at ang
pabato, siya'y nanhic n~g mabilis. Nanglalaglag n~g malaking in~gay ang
m~ga batong natitingcab sa m~ga tabi n~g balon.

Natatacpan ang canyang noo't ang canyang buhoc n~g carumaldumal na
pusali, puspos n~g m~ga sugat at m~ga galos ang canyang mukha, ang
catawa'y basa at tumutulo, n~g siya'y sumipot sa m~ga mata n~g
caramihang hindi umiimic; pinapan~gan~galigkig siya sa guinaw n~g
han~gin.

 ¿Ibig mo bang magsaysay? ang sa canya'y canilang itinanong.

 ¡Huwag mong pabayaan ang capatid cong babae! ang ibinulong n~g
caawaawa, na tinititigan n~g pagsamo ang isang cuadrillero.

Muling cumalairit ang pinggang cawayan, at muling nawala ang
pinahihirapan. Nahihiwatigan ni dona Consolaciong hindi gumagalaw ang
tubig. Bumilang n~g isang minuto ang alferez.

Nang muling ipanhic si Tarsilo'y nacawin~gi at nan~gin~gitim ang mukha.
Tinitigan niya ang m~ga naroroon at nanatiling nacadilat ang m~ga matang
nan~ga mumula sa dugo.

 ¿Magsasabi ca ba? ang muling itinanong n~g alferez na ang tinig ay
nanglulupaypay.

Umiling si Tarsilo, at muli na namang inihugos siya. Untiunting
nasasarhan ang m~ga pilic-mata niya, ang balingtatao n~g canyang m~ga
mata'y nananatili sa pagtitig sa lan~git na pinapawiran n~g mapuputing
alapaap; ibinabali ang liig upang macapanatili sa panonood n~g liwanag
n~g araw, n~guni't pagdaca'y napilitang lumubog sa tubig, at tinacpan
n~g carumaldumal na tabing na iyon ang canyang minamasdang daigdig.

Nagdaan ang isang minuto; namasid n~g tumitin~ging Musa ang malalaking
buluboc n~g tubig na napaiibabaw.

 ¡Nauuhaw! ang sabing tumatawa.

At muling tumining ang tubig.

Isang minuto't calahati ang itinagal n~gayon, bago humudyat ang alferez.

Hindi na nacawin~gi ang mukha ni Tarsilo; nasisilip sa nacasiwang na
pan~gisap ang puti n~g mata, lumalabas sa bibig ang tubig na pusaling
may cahalong cumacayat na dugo; humihihip ang han~ging malamig, n~guni't
hindi na nan~gan~gan~galigkig ang canyang catawan.

Nan~gagtin~ginan ang lahat na walang imic, nan~gamumutla at pawang
nan~ga alaguim. Humudyat ang alferez upang alisin sa pagcabitin si
Tarsilo at lumayong naglilininglining; macailang idiniit ni dona
Consolacion sa nacalilis na m~ga paa n~g bangcay ang baga n~g canyang
tabaco, n~guni't hindi cumatal ang catawan at namatay ang apoy.

 ¡Nag-inis siya sa sarili! ang ibinulong n~g isang
cuadrillero; masdan ninyo't binaligtad ang canyang dila, na anaki
pinacsa niyang lunukin.

Pinagmamasdang nan~gan~gatal at nagpapawis niyong isang bilanggo ang
m~ga guinagawang iyon; lumilin~gap na ang camukha'y ulol sa lahat n~g
panig.

Ipinag-utos n~g alferez sa directorcillong tanun~gin ang bilanggong
iyon.

 ¡Guinoo, guinoo! ang hibic; ¡akin pong sasabihin ang lahat ninyong
maibigang sabihin co!

 ¡Cung gayo'y mabuti! tingnan natin; ¿ano ang pan~galan mo?

 ¡Andong, po!

 ¿Bernardo ... Leonardo ... Ricardo ... Eduardo ... Gerardo ... o ano?

 ¡Andong, po! ang inulit n~g culang culang ang isip.

 Ilagay ninyong Bernardo o ano man, ang inihatol n~g alferez.

 ¿Apellido?

Tiningnan siya n~g taong iyong nagugulat.

 ¿Ano ang pan~galan mong dagdag sa n~galang Andong?

 ¡Ah, guinoo! ¡Andong Culang-culang po!

Hindi napiguil ang tawa n~g nan~gakikinig; pati ang alferez ay tumiguil
n~g pagpaparoo't parito.

 ¿Ano ang hanap-buhay mo?

 Manunuba po n~g niyog, at alila po n~g aking biyanang babae.

 ¿Sino ang nag-utos sa inyong looban ninyo ang cuartel?

 ¡Wala po!

 ¿Anong wala? Huwag cang magsinun~galing at titimbain ca! ¿sino ang
nag-utos sa inyo? ¡Sabihin mo ang catotohanan!

 ¡Ang catotohanan po!

 ¿Sino?

 ¡Sino po!

 Itinatanong co sa iyo cung sino ang nag-utos sa inyong cayo'y
man~gag-alsa.

 ¿Alin po bang alsa?

 Iyon, cung caya ca doroon cagabi sa patio n~g cuartel.

 ¡Ah, guinoo! ang biglang sinabi ni Andong na nagdadalang cahihiyan.

 ¿Sino n~ga ang may casalanan n~g bagay na iyan?

 ¡Ang akin pong biyanang babae!

Tawanan at pangguiguilalas ang sumunod sa m~ga salitang ito. Huminto n~g
paglacad ang alferez at tiningnan n~g m~ga matang hindi galit ang
caawaawa, na sa pagcaisip na magaling ang kinalabasan n~g canyang m~ga
sinabi, nagpatuloy n~g pananalitang masaya ang anyo.

 ¡Siya n~ga po; hindi po aco pinacacain n~g aking biyanang babae cung
di iyong m~ga buloc at wala n~g cabuluhan; cagabi, n~g aco'y umuwi
rito'y sumakit ang aking tiyan, nakita cong na sa malapit ang patio n~g
cuartel, at aking sinabi sa sarili; N~gayo'y gabi, hindi ca makikita
nino man. Pumasoc aco ... at n~g tumitindig na aco'y umalin~gawn~gaw
ang maraming putucan: itinatali co po ang aking salawal....

Isang hampas n~g yantoc ang pumutol n~g canyang pananalita.

 ¡Sa bilangguan! ang iniutos n~g alferez; ¡ihatid siya n~gayong hapon
sa cabecera!

TALABABA:

 _¡Vae Victis!_ wicang lating ang cahulugang sa wicang tagalog ay
_¡Sa aba n~g m~ga nagagahis!_ M~ga salita ni Breno sa m~ga romano, na sa
tuwi na'y inuulit hanggang sa m~ga panahong ito, baga man n~gayo'y
naghahari ang cagandahang asal. N~gayo'y gaya rin n~g una, na ang sa
lalong malalacas ang siya lamang m~ga catuwirang nagwawagui. P.H.P.




=LVIII.=

=ANG SINUMPA.=


Hindi nalao't cumalat sa bayan ang balitang ilalacad ang m~ga bilanggo;
nacalaguim muna ang pagcarin~gig n~g gayong balita, at saca sumunod ang
m~ga iyacan at panambitanan.

Nan~gagtatacbuhang wari'y m~ga ulol ang m~ga casambahay n~g m~ga
bilanggo; nan~gagsisiparoon sa convento, mula sa convento'y napapasa
cuartel at mula sa cuartel ay napasasa tribunal, at sa pagca't hindi
sila macasumpong n~g aliw saan man, canilang pinupuno ang alang-alang
n~g m~ga sigaw at panambitan. Nagculong ang cura sa pagca't may sakit,
dinagdagan n~g alferez ang dami n~g m~ga sundalong na babantay sa canya,
at sinasalubong n~g culata n~g m~ga sundalong iyon ang m~ga babaeng
nan~gagmamacaamo; ang gobernadorcillo, taong walang cabuluhan, anaki'y
lalo pang haling at walang cabuluhan mandin cay sa dati. Sa tapat n~g
bilanggua'y nan~gagtatacbuhang pacabicabila ang m~ga babaeng may lacas
pa; ang m~ga wala na nama'y nan~gagsisiupo sa lupa't tinatawag ang m~ga
pan~galan n~g m~ga taong canilang iniirog.

Manin~gas ang araw, n~guni't sino man sa m~ga cahabaghabag na iyo'y
hindi nacaiisip umuwi. Si Doray, ang masaya't lumiligayang asawa ni don
Filipo'y nagpapacabicabilang puspos n~g capighatian, kilic ang canyang
musmos na anac na lalaki: capuwa sila umiiyac.

 Umuwi na po cayo, ang sa canya'y sinasabi; malalagnat ang inyong
anac.

 ¿Bakit pa mabubuhay cung wala rin lamang isang amang sa canya'y
magtuturo? ang isinasagot n~g nalulunos na babae.

 ¡Wala pong casalanan ang inyong asawa; marahil siya'y macabalic din!

 ¡Siya n~ga, cung patay na cami!

Tumatan~gis si capitana Tinay, at tinatawag ang canyang anac na si
Antonio; tinitingnan n~g matapang na si capitana Maria ang maliit na
rejas, sa pagca't sa dacong loob niyo'y naroroon ang canyang dalawang
cambal, na siyang tan~ging m~ga anac niya.

Naroroon ang biyanan n~g manunuba n~g niyog; hindi siya tumatan~gis:
nagpaparoo't parito, na cumucumpas na lilis ang m~ga manggas at
pinagsasabihan n~g malacas ang nan~garoroon:

 ¿May nakita na ba cayong cawan~gis nito? ¿Hulihin ang aking si Andong,
paputucan siya, isuot sa pan~gaw at ilalacad sa cabecera, dahil lamang
sa ... dahil lamang sa may bagong salawal? ¡Humihin~gi ang ganitong gawa
n~g ucol na ganti! ¡Napacalabis naman ang m~ga guardia civil!
¡Isinusumpa cong pagca nakita co uling sino man sa canila'y humahanap
n~g cubling lugar sa aking halamanan, gaya n~g madalas na totoong
guinagawa nila, aalsan co sila n~g ipinamamayan, aalsan co sila n~g
ipinamamayan! ¡o cung hindi aco naman ang canilang alsan!!!

N~guni't iilan tao ang pumapansin sa maca Mahomang biyanan.

 Si don Crisostomo ang may casalanan n~g lahat n~g ito, ang buntong
hinin~ga n~g isang babae.

Naroroon di't nagpapacabicabila, na cahalo n~g marami, ang maestro sa
escuelahan; hindi na pinapagcucuscos ang m~ga palad n~g camay ni nor
Juan; hindi na dinadaladala niya ang canyang _plomada_ at ang canyang
_metro:_ itim ang pananamit n~g lalaki, sa pagca't nacarin~gig siya n~g
masasamang balita, at palibhasa'y nananatili siya sa canyang asal na
ipalagay ang darating na panahong parang nangyari na, ipinaglulucsa na
niya ang pagcamatay ni Ibarra.

Tumiguil, pagca a las dos n~g hapon, sa tapat n~g tribunal, ang isang
carretong walang ano mang pandong, na hinihila n~g dalawang vacang
capon.

Liniguid n~g caramihan ang carreton, na ibig nilang alsin sa
pagcasingcaw at ipagwasacan.

Huwag cayong gumawa n~g gayon, ani capitana Maria; ¿ibig ba ninyong
sila'y maglacad?

Ito ang pumiguil sa m~ga casambahay n~g m~ga bilanggo. Lumabas ang
dalawampong sundalo at canilang liniguid ang sasakyan. Lumabas ang m~ga
bilanggo.

Ang unauna'y si don Filipo, na gapos; bumating nacan~giti sa canyang
asawa; tuman~gis n~g masaclap si Doray at nahirapan ang dalawang guardia
upang humadlang sa canya at n~g huwag mayacap ang canyang asawa. Sumipot
na umiiyac na parang musmos si Antoniong anac ni capitana Tinay, bagay
na siyang lalong nacaragdag n~g m~ga pagsigaw n~g canyang familia.
Humagulhol si Andong pagcakita sa canyang biyanang babae, na siyang may
cagagawan n~g canyang pagcapahamac. Baliti rin si Albinong
nagseminarista, at gayon din ang dalawang cambal na anac ni capitana
Maria. Masasama ang loob at hindi umiimic ang tatlong binatang ito. Ang
huling lumabas ay si Ibarra, na walang tali, n~guni't napapag-itanan n~g
naghahatid na dalawang guardia civil. Namumutla ang binata; humanap siya
n~g isang mukhang catoto.

 ¡Iyan ang may casalanan! ang ipinagsigawan n~g maraming tinig; ¡iyan
ang may casalanan ay siyang walang tali!

 ¡Walang ano mang guinagawa ang aking manugang ay siyang
naca-"esposas"!

Linin~gon ni Ibarra ang m~ga guardia:

 ¡Gapusin ninyo aco, n~guni't gapusin ninyong mabuti aco, abo't
sico! ang canyang sinabi.

 ¡Walang tinatanggap caming utos na ganyan ang aming gawin!

 ¡Gapusin ninyo aco!

Sumunod ang m~ga sundalo.

Sumipot ang alferez na nan~gan~gabayo, at batbat n~g m~ga sandata pati
n~g m~ga n~gipin; may sumusunod sa canyang sampo o labinglimang sundalo
pa.

Bawa't isang bilanggo'y may canicanyang casambahay na nanghihinaing
upang cahabagan, na dahil sa canya'y tumatan~gis at nagpapalayaw n~g
lalong matitimyas na taguri. Si Ibarra lamang ang tan~ging doo'y wala
sino man; nan~gagsialis doon pati si nor Juan at ang maestro sa
escuelahan.

 ¿Ano po ba ang guinawa sa inyo n~g aking asawa't n~g aking anac? ang
sa canya'y sinasabi ni Doray na tumatan~gis; ¡tingnan po ninyo ang
caawaawa cong anac! ¡inalsan ninyo siya n~g ama!

Ang pighati n~g m~ga casambahay ay naguing galit sa binata, na
pinagbibintan~gang siyang may cagagawan n~g caguluhan. Ipinag utos n~g
alferez ang pagya-o.

 ¡Icaw ay isang duwag! ang sigaw n~g biyanan ni Andong. Samantalang
nakikihamok ang m~ga iba dahil sa iyo, icaw nama'y tumatago, ¡duwag!

 ¡Sumpain ca nawa! ang sabi sa canya n~g isang matandang lalaki na sa
canya'y sumusunod; ¡pusong ang guintong tinipon n~g iyong magugulang at
n~g sirain ang aming capayapaan! ¡Pusong!, ¡pusong!

 ¡Bitayin ca nawa, hereje! ang sigaw sa canya n~g isang camag-anac na
babae ni Albino, at sa hindi na macapiguil ay nuha n~g isang bato at sa
canya'y ipinucol.

Sinundan ang ulirang iyon, at sa ibabaw n~g sawing palad na binata'y
umulan ang alaboc at m~ga bato.

Tiniis ni Ibarra n~g walang imic, walang poot at walang daing ang tapat
na panghihinganti n~g gayong caraming m~ga pusong nan~gasugatan. Yaon
ang paalam, ang _adios_ na sa canya'y dulot n~g canyang bayang
kinalalagyan n~g lahat n~g canyang m~ga sinisinta. Tumun~go, marahil
canyang dinidilidili ang isang taong pinalo sa m~ga lansan~gan sa
Maynila, ang isang matandang babaeng nahandusay na patay pagcakita sa
ulo n~g canyang anac na lalaki; marahil dumaraan sa canyang m~ga mata
ang nangyari sa buhay ni Elias.

Minagaling n~g alferez na palayuin ang caramihang tao, n~guni't hindi
huminto ang pangbabato at ang m~ga paglait. Isa lamang ina ang hindi
ipinanghihiganti sa canya ang canyang m~ga pighati: ito'y si capitana
Maria. Hindi cumikilos, nacahibic ang m~ga labi, puno ang m~ga mata n~g
m~ga luhang umaagos na walang in~gay, canyang pinanonood ang pagpanaw
n~g canyang dalawang anac na lalaki; sa panonood sa canyang hindi
pagkilos at sa canyang piping dalamhati, nawawala ang pagcatalinhaga ni
Niobe.

Malayo na ang pulutong.

Sa m~ga taong nacasun~gaw sa bihibihirang bintanang nacabucas, ang
lalong nagpakita n~g habag sa binata'y yaong m~ga hindi nababahala at
walang adhica cung di manood lamang. Nan~gagtago ang canyang m~ga
caibigan, pati si capitang Basilio'y nagbawal sa canyang anac na si
Sinang, na huwag umiyac.

Nakita ni Ibarra ang umaaso pang bahay niyang natupoc, ang bahay n~g
canyang m~ga magugulang, ang bahay na sa canya'y pinan~ganacan, ang
kinabubuhayan n~g lalong matatamis na alaala n~g canyang camusmusan at
n~g canyang cabinataan; ang m~ga luhang malaong canyang pinipiguilpiguil
ay bumalong sa canyang m~ga mata, lumun~gayn~gay at tuman~gis, na hindi
magcaroon n~g aliw na mailihim ang canyang pag-iyac, palibhasa'y
nacagapos, o macapucaw man lamang ang canyang pighati n~g habag sa
can~gino man. N~gayo'y wala siyang bayan, bahay, casintahan, m~ga
catoto, at mahihintay na maligayang panahong darating.

Mula sa isang mataas na lugar ay pinanonood ang malungcot na pulutong na
iyon n~g isang tao. Siya'y isang matandang lalaki, namumutla, payat na
payat ang mukha, nacabalot sa isang cumot na lana, at nanunungcod n~g
boong pagal. Siya ang matandang filosofo Tasio, na nang mabalitaan ang
nangyari ay nagbantang iwan ang canyang hihigan at dumalo, n~guni't
hindi itinulot n~g canyang lacas na macarating siya hanggang sa
tribunal. Sinundan n~g mata n~g matanda ang carreton hanggang sa ito'y
nawala sa malayo: nanatiling sumandali sa pag-iisip-isip na nacatun~go,
nagtindig pagcatapos at nag inata n~g boong hirap na tinun~go ang
canyang bahay, na nagpapahin~ga maya't maya.

Nasumpun~gan siyang patay, kinabucasan, n~g m~ga nag-aalaga n~g m~ga
hayop, sa paanan n~g pagpasoc sa canyang tahanang nag-iisa.




=LIX.=

=ANG KINAGUISNANG BAYAN AT ANG M~GA PAG-AARI.=


Lihim na ibinalita n~g telegrafo ang nangyaring iyon sa Maynila at n~g
macaraan ang tatlompo't anim na horas ay nan~gagsasaysay na n~g bagay na
iyon n~g malaking talinghaga at hindi cacaunting m~ga pagbabala, ang
m~ga pamahayagan, na dinagdagan, pinagbuti at binawasan n~g fiscal.
Samantala'y m~ga balitang tan~ging mula sa m~ga convento ang nan~gaunang
tumacbong salinsalin sa m~ga bibig, sa lihim, na nagbibigay n~g malaking
tacot sa bawa't macaalam. Ang nangyaring iyong sa libolibong
pagcacabalita'y nagcaiba n~g lubha, pinaniniwalaan n~g humiguit cumulang
na cadalian, alinsunod sa cung nagpapapuri o nacasasalansang sa m~ga
hidwang hilig at anyo n~g caisipan n~g bawa't isa.

Baga man hindi nasisira ang catahimican n~g bayan, sa paimbabaw man
lamang, n~guni't naliligalig ang capayapaan n~g bahay, tulad sa
nangyayari sa isang lawa: baga man nakikitang patag at walang ano mang
alon ang dacong ibabaw, n~guni't sa ilalim ay gumagamaw,
nan~gagtatacbuhan at nan~gaghahabulan ang m~ga piping isda.
Nan~gagpasimulang nan~gagpainog-inog, wan~gis sa m~ga paro-paro, ang
m~ga cruz, m~ga condecoracion, m~ga galon, m~ga catungculan, m~ga
caran~galan, capangyarihan, calakhan, matataas na camahalan at iba pa,
sa isang impapawid na guintong salapi sa m~ga mata n~g isang bahagui n~g
m~ga mamamayan. Sa isang bahagui naman n~g m~ga mamamayang iya'y
napailanglang sa abot n~g panin~gin ang isang alapaap na madilim, at
nan~gin~gibabaw sa culay abo-abong pinacapang-ilalim, ang maiitim na
parang anino n~g m~ga rejas, m~ga tanicala, at pati n~g calaguimlaguim
na bibitayan. Wari'y naririn~gig sa han~gin ang m~ga tanong, ang m~ga
bato, ang m~ga sigaw na pinapacnit n~g m~ga pahirap; nagagamagam ang
Marianas at ang Bagumbayang capuwa nan~gababalot n~g isang parang
maduming pigta n~g dugong culubong: na sa culabo ang m~ga man~gin~gisda
at ang m~ga isda. Ang nangyaring iyo'y inilaladlad ni Capalaran sa
guniguni n~g m~ga taga Maynilang tulad sa m~ga tan~ging paypay na galing
sa China: napipintahan n~g itim ang isang mukha; ang isa nama'y puspos
n~g dorado, matitingcad na m~ga culay, m~ga ibon at m~ga bulaclac.

Naghahari sa m~ga convento ang malaking ligalig. Isinisingcaw ang m~ga
carruaje, nan~gagdadalawan ang m~ga provincial, may lihim na m~ga
pulong. Nan~gagsisiharap sila sa m~ga palacio upang canilang ihandog ang
canilang tulong sa _Gobierno na na sa calakilakihang pan~ganib._ Muling
napagsalitaanan ang m~ga cometa, ang m~ga pasaring, ang m~ga matutulis
na pananalita, at iba pa.

 ¡Isang _Te Deum,_ isang _Te Deum!_ ang sinasabi n~g isang fraile sa
isang convento; ¡at n~gayo'y sino ma'y huwag magcuculang sa
pagpasacoro! ¡Hindi cacaunting cagalin~gan ang guinawa n~g Dios, na
ipakita cung gaano ang cahalagahan natin, n~gayon pa naman sa m~ga
panahong itong totoong napacasasama!

 Dahil sa ganitong munting turo, marahil ay kinacagat ang canyang m~ga
labi n~g generalillong Buisit, ang sagot naman n~g isa.

 ¿Ano caya ang nangyari sa canya cung hindi ang m~ga Capisanan n~g m~ga
fraile?

 At n~g lalong uminam ang ating pagdiriwang, ipagbigay alam sa uldog na
tagapagluto at sa procurador ... ¡Gaudeamus (cainan) sa tatlong araw!

 ¡Amen!, ¡Amen! ¡Mabuhay si Salvi¡ ¡Mabuhay!

Iba naman ang salitaan sa isang convento.

 ¿Nakita na ninyo? Iya'y isang nag-aral sa m~ga jesuita; ¡lumalabas sa
Ateneo ang m~ga filibustero! ang sabi n~g isang fraile.

 At ang m~ga caaway n~g m~ga fraile.

 Sinabi co na: ipinapahamac n~g m~ga jesuita ang lupaing ito,
pinahahalay ang ugali n~g cabataan; datapuwa't pinababayaan, sila't
dahil sa gumuguhit sa papel n~g ilang m~ga walang cawawaang cahig manoc
cung lumilindol....

 ¡At ang Dios ang nacacaalam cung papaano ang m~ga pagcacagawa!

 Siya n~ga, ¿datapuwa't man~gahas cayong sumalansang sa canila? ¡Pagca
nan~gn~ginig at gumagalaw ang lahat! ¿sino ang macasusulat n~g m~ga
cahig-manoc! ¡Wala, si pari Secchi!....

At nan~gagn~gin~gitian n~g malaking pagpapawalang halaga.

 ¿N~guni't ang m~ga sigwa? at ¿ang m~ga bagyo? ang tanong n~g isa n~g
matinding paglibac; ¿hindi ba cadakidakilaan iyan?

 ¡Sino mang man~gin~gisda'y nahuhulaan ang m~ga bagay na iyan!

 Pagca ang namiminuno'y isang haling ... ¡sabihin mo sa akin cung ano
ang anyo n~g iyong ulo, at sasabihin co sa iyo cung ano ang iyong
panicad! N~guni't makikita rin ninyo cung nan~gagtatangkilican ang
man~gagcacaibigan: halos hinihin~gi n~g m~ga pamahayagang bigyan n~g
isang mitra (n~g catungculang pagca arzobispo u obispo) si pari Salvi.

 ¡At cacamtan n~ga niya! ¡Masusunduan niya ang catungculang iyan!

 ¿Sa acala mo caya?

 ¡At hindi baga! N~gayo'y ibinibigay ang catungculang iyan cahi't sa
walang cabuluhang bagay. Nacakikilala aco n~g isang sa lalong walang
cabuluha'y nagcamit n~g mitra: sumulat n~g isang walang cawawaang aclat,
ipinakilalang walang caya ang m~ga _indio_ cung hindi sa m~ga gawain n~g
camay ... ¡psh! ¡matatanda n~g pangcaraniwan!

 ¡Tunay n~ga! ¡Nacasisira sa religion ang ganyang caraming m~ga
paglihis sa catuwiran! ang biglang sabi naman n~g isa; cung may m~ga
mata sana ang mitra at canilang makita ang m~ga bao n~g ulong sa
canila'y pagpuputun~gan....

 ¡Cung ang m~ga mitra sana'y pawang m~ga likha n~g Naturaleza, ang
dagdag naman n~g isa, na ang tinig ay lumalabas sa ilong. _Natura
abhorret vacuum ..._

 Caya n~ga cumacapit sa canila; ¡ang pagcawalang laman ang sa canila'y
humahalina! ang sagot n~g isa.

Ang m~ga ito at iba pang m~ga bagay ang m~ga sabihan sa m~ga convento,
at ipinatatawad na namin sa m~ga bumabasa ang pagsasaysay n~g m~ga ibang
m~ga upasala na may m~ga culay politico, metafisico at mahahanghang.
Ating ihatid ang bumabasa sa bahay n~g isang walang ano mang
catungculan, at sapagca't cacaunti ang cakilala natin sa Maynila'y doon
tayo pumaroon sa bahay ni capitang Tinong, ang lalaking mapag-anyaya, na
ating nakitang pinipilit anyayahan si Ibarra upang papurihan siya n~g
isang dalaw.

Sa mayama't maluang na salon n~g canyang bahay sa Tundo ay naroon si
capitang Tinong, nacaupo sa isang malapad na sillon, na hinahagpos ang
noo't ang batoc, na may anyong lubhang nahahapis, samantalang umiiyac at
pinagwiwicaan siya n~g canyang asawang si capitana Tinchang, sa harap
n~g canyang dalawang anac na babae, na nagsisipakinig mula sa isang
suloc na hindi nan~gagsisiimic, nan~gatutulig at nan~gababagbag ang
loob.

 ¡Ay, Virgen sa Antipolo! ang sigaw n~g babae. ¡Ay, Virgen del
Rosario at de la Correa! ¡ay!, ¡ay! ¡Nuestra Senora de Novaliches!

 ¡Nanay! ang sa canya'y sinabi n~g bunso sa canyang m~ga anac na
babae.

 ¡Sinasabi co na sa iyo! ang ipinatuloy n~g babae, na pagsisi ang
anyo; ¡sinasabi co na sa iyo! ¡ay Virgen del Carmen, ay!

 ¡N~guni't hindi ca naman nagsasabi sa akin n~g ano man! ang
ipinan~gahas isagot ni capitang Tinong na napapaiyac; baligtad,
sinasabi mo sa aking mabuti ang aking guinagawa sa pagmamalimit co sa
bahay na iyon at manatili sa pakikipag-ibigan cay capitang Tiago, sa
pagca't ... sa pagca't mayaman ... at sinabi mo sa aking....

 ¿Ano? ¿ano ang sinabi co sa iyo? ¡Hindi co sinasabi sa iyo iyan, wala
acong sinasabing ano man sa iyo! ¡Ay! ¡cung pinakinggan mo sana aco!

 ¡N~gayo'y aco ang bibigyan mong casalanan! ang itinutol n~g masaclap
na tinig, at saca tumampal n~g malacas sa camay n~g sillon; ¿hindi mo
ba sinabi sa aking magaling ang aking guinawa na siya'y aking
inanyayahang cumain dito sa atin, sa pagca't palibhasa'y mayaman ...
sinasabi mong hindi dapat tayong makipagcaibigan cung di sa mayayaman
lamang? ¡Aba!

 Tunay n~gang sinabi co iyan sa iyo, sa pagca't ... sa pagca't wala n~g
magagawa; wala cang guinagawa cung hindi purihin siya; _don Ibarra_
dito, _don Ibarra_ doon, _don Ibarra_ sa lahat n~g panig, ¡abaa!
Datapuwa't hindi co inihatol sa iyong makipagkita ca sa canya o
makipagsalitaan ca sa canya sa pagcacapisang iyon; hindi mo maicacaila
ito sa akin.

 ¿Nalalaman co bang paparoon siya roon?

 ¡Aba! ¡dapat mong maalaman!

 ¿Paano? ¿siya'y hindi co man lamang nakikilala pa niyon?

 ¡Aba! ¡dapat mo siyang makilala!

 N~guni't Tinchang, ¡paano'y niyon co lamang siya nakita, at niyon co
lamang naman narin~gig na siya'y pinag-uusapan!

 ¡Aba! ¡dapat sanang nakita mo siya n~g una, narin~gig ang usapan
tungcol sa canya, sa pagca't lalaki icaw, may salawal ca at bumabasa ca
n~g _Diario de Manila!_ ang di mabiling na sagot n~g asawa, casabay n~g
pagpapahatid sa canya n~g cakilakilabot na irap.

Walang maalamang itutol si capitan Tinong.

Hindi pa nasiyahan si capitana Tinchang sa canyang pagwawaguing ito'y
pinacsang siya'y papangguipuspusin, caya't sa canya'y lumapit na
nacasuntoc.

 ¿Caya ba nagpagal aco n~g mahabang panahon at nagtipid n~g hindi
cawasa, at n~g dahil sa iyong cahalin~ga'y ipahamac mo ang bun~ga n~g
aking m~ga pagod? ang ipinagwica sa canya, N~gayo'y paririto sila't
n~g icaw ay dalhin sa tapunan, huhubaran cami n~g ating pag-aari, gaya
n~g nangyari sa asawa ni ... ¡Oh, cung lalaki lamang aco! ¡cung lalaki
lamang aco!

At n~g makita niyang tumutun~go ang canyang asawa, muling nagpasimula
n~g pagtan~guyn~goy, n~guni't lagui ring inuulit:

 ¡Ay, cung lalaki lamang aco! ¡cung lalaki lamang aco!

 At cung naguing lalaki icaw, ang itinanong sa cawacasan n~g lalaking
nadadalimumot na, ¿ano sana ang gagawin mo?

 ¿Ano? ¡aba!, ¡aba!, ¡aba! ¡n~gayon di'y haharap aco sa Capitan
General, upang aco'y humandog sa pakikihamoc laban sa m~ga
nanghihimagsic, n~gayon din!

 N~guni't ¿hindi mo ba nababasa ang sinasabi n~g _Diario?_ ¡Basahin mo!
«Nasugpo n~g boong higpit, lacas at catigasan ang caliluhang imbi at
casamasamaan, at hindi malalao't daramdamin n~g m~ga suwail na caaway
n~g Inang Bayan at n~g canilang m~ga cainalam, ang boong bigat at
caban~gisan n~g m~ga cautusan» ... ¿nakita mo na? wala n~g himagsican.

 Hindi cailan~gan, dapat cang humarap na gaya n~g guinawa n~g madla n~g
taong 72, at nan~gacaligtas n~ga naman.

 ¡Siya n~ga! humarap din si pari Burg....

Datapuwa't hindi natapos ang salita; tinacbo siya n~g babae at tinacpan
ang canyang bibig.

 ¡Hala! ¡sabihin mo ang pan~galang iyan at n~g bucas di'y bitayin ca sa
Bagumbayan ¿Hindi mo ba nalalamang sucat na ang saysayin ang pan~galang
iyan upang parusahan ca, na hindi cailangan ang gumawa pa n~g _causa?_
¡Hala! ¡sabihin mo!

Cahi't ibiguin man ni capitan Tinong sundin ang utos n~g canyang asawa'y
hindi rin mangyayari; natatacpan ang canyang bibig n~g dalawang camay
n~g canyang asawa, at iniipit ang canyang maliit na ulo laban sa licuran
n~g sillon, at marahil namatay sa pagcainis ang abang lalaki cung hindi
namag-itan ang isang bagong dumating na tao.

Ito'y ang canilang pinsang si Primitivo, na nasasaulo ang Amat, isang
lalaking may m~ga apat na pong taon ang gulang, malinis ang pananamit,
titiyanin at may catabaan.

 _¿Quid video?_ ang biglang sinabi; ¿ano ang nangyayari?
_¿Quare?_

 ¡Ay, pinsan!-anang babae na umiiyac at tumatacbong patun~go sa
canya; ipinatawag cata, sa pagca't hindi co maalaman cung ano ang
mangyayari sa aming m~ga babae ... ¿ano ba ang hatol mo sa amin?
¡Magsalita ca, icaw na nag-aral n~g latin at m~ga _argumento_
(pakikipagmatuwiran)!..

 N~guni't bago magsalita aco, _¿Quid quaeritis? Nihil est in intellectu
quod prius non fuerit in sensu; nihil volitum quin praecognitum,_

At marahang naupo. Anaki mandin ang m~ga sinabing wicang latin ay may
bisang nacapagbibigay capanatagan, capuwa tumiguil n~g pagtan~gis ang
mag-asawa, at nan~gagsilapit sa canya at hinihintay sa canyang m~ga labi
ang aral, na gaya naman n~g guinagawa n~g m~ga griego n~g una cung
hinihintay ang pangligtas na salita n~g «oraculo» na macapagliligtas sa
canila sa manglulusob na m~ga taga Persia.

 ¿Bakit cayo umiiyac? _¿Ubinam gentium sumus?_

 Nalalaman mo na ang balita tungcol sa panghihimagsic.

 _¿Alzamentum Ibarræ ab alferesio Guardiæ civilis destructum? ¿Et
nunc?_ ¿At ano? ¿May utang ba sa inyo si don Crisostomo?

 Wala, n~guni't talastasin mong inanyayahan siya ni Tinong na cumain
dito, bumati sa canya sa tulay n~g Espana ... ¡sa liwanag n~g araw!
¡Wiwicain nilang si don Crisostomo'y canyang caibigan!

 ¿Caibigan? ang biglang sinabing namamangha ang latino, at saca
tumindig, _¡amice, amicus Plato sed magis amica veritas!_ ¡Sabihin
mo sa akin cung sino ang casacasama mo at sasabihin co sa iyo cung sino
icaw! _¡Malum negotium et est timendum rerum istarum horrendissimum
resultatum!_

Namutla n~g catacottacot si capitang Tinong n~g canyang marinig ang
gayong caraming salitang ang catapusa'y _um_; ang tunog na ito'y
ipinalalagay niyang masama ang cahulugan. Pinapagdaop n~g canyang asawa
ang dalawang camay sa pagsamo, at nagsabi:

 Pinsan, huwag mo caming causapin n~gayon n~g latin; talastas mo nang
hindi cami m~ga filosofong gaya mo; causapin mo cami n~g tagalog o
castila, datapuwa't hatulan mo cami n~g dapat naming gawin.

 Sayang na hindi cayo marunong n~g latin, pinsan; ang m~ga catotohanan
sa latin ay casinun~galin~gan sa tagalog, sa halimbawa: _contra
principia negantem fustibus est arguendum,_ sa latin ay isang
catotohanang tulad sa Daong ni Noe; minsa'y guinamit co sa gawa ang
bagay na iyan, ang pinangyarihan ay aco ang nabugbog. Dahil dito,
cahinahinayang na hindi cayo marunong n~g latin; sa latin ay mahuhusay
na lahat.

 Cami ay maraming nalalaman namang _oremus, parcenobis_ at _Agnus Dei
Catolis,_ n~guni't n~gayo'y hindi tayo magcacawatasan. ¡Bigyan mo n~ga
n~g isang _argumento_ si Tinong at n~g huwag siyang bitayin!

 ¡Masama ang guinawa mo, totoong casamasamaan ang guinawa mo, pinsan,
sa iyong guinawang pakikipagcaibigan sa binatang iyan! ang muling
sinabi n~g latino. Nagbabayad ang m~ga walang casalanan sa gawa n~g
m~ga macasalanan; halos ihahatol co sa iyong gawin mo na ang iyong
_testamento _(casulatang pinaglalagdaan n~g m~ga huling kalooban n~g
isang tao).... _¡Vae illis! Ubi est fumus ibi est ignis! Similis simili
gaudet; alqui Ibarra ahorcatur, ergo ahorcaberis!_....

At nagpapailing-iling na masama ang loob.

 ¡Saturnino, ano ang nangyayari sa iyo! ang sigaw ni capitana
Tinchang, na puspos n~g tacot; ¡ay, Dios co! ¡Namatay! ¡Isang
manggagamot! ¡Tinong, Tinonggoy!

Dumalo ang dalawang anac na babae at nagpasimula ang tatlo n~g
pananambitan.

 ¡Ito'y isang panghihimatay lamang, pinsan, isang panghihimatay! Lalo
pa sanang icatutuwa co cung ... cung ...; datapuwa't sa cawalang palad
ay wala cung di isang panghihimatay lamang. _Non timeo mortem in catre
sed super espaldonem Bagumbayanis._ ¡Magdala cayo rito n~g tubig.

 ¡Huwag cang mamatay! ang panambitan n~g babae; ¡huwag cang mamatay,
sa pagca't paririto sila't huhulihin icaw! ¡Ay, cung icaw ay mamatay at
saca pumarito ang m~ga sundalo, ¡ay! ¡ay!

Winiligan n~g pinsan n~g tubig ang mukha ni capitang Tinong, at
pinag-saulian ito n~g pag-iisip.

 ¡Hala, huwag cayong umiyac! _Inveni remedium,_ nasumpun~gan co na ang
gamot. Ilipat natin siya sa canyang hihigan; ¡hala! ¡tapan~gan ninyo ang
inyong loob! narito aco at ang lahat n~g carunun~gan n~g m~ga tao sa
una.... Magpatawag cayo n~g isang doctor; at n~gayon din, pinsan cong
babae, pumaroon ca sa capitan general at dalhan mo siya n~g isang
handog, isang tanicalang guinto, isang singsing.... _Dadivae quebrantant
penas;_ (dumudurog n~g bato ang handog); sabihin mong iya'y handog dahil
sa pasco. Sarhan ninyo ang m~ga bintana, ang m~ga pinto, at sino mang
magtanong sa aking pinsan, sabihin ninyong may sakit na mabigat.
Samantala'y susunuguin co ang lahat n~g m~ga sulat, m~ga papel at m~ga
libro at n~g huwag silang macakita n~g ano man, gaya n~g guinawa ni don
Crisostomo. _Scripti testes sunt! Quod medicamenta, non sanant, ferrum
sanat, quod ferrum non sanat, ignis sanat _.

 ¡Oo, tanggapin mo, pinsan; sunuguin mong lahat!-ani capitana
Tinchang; narito ang m~ga susi, narito ang m~ga sulat ni capitang
Tiago, ¡sunuguin mong lahat! Huwag ca sanang mag-iiwan n~g ano mang
pamahayagang galing sa Europa, sa pagca't totoong nacapagbibigay
pan~ganib. Narito itong m~ga _The Times_ na aking iniin~gata't n~g
mapagbalutan n~g m~ga sabon at n~g m~ga damit. Narito ang m~ga libro.

 Pumaroon ca na sa capitan general, pinsan, ani Primitivo; pabayaan
mo acong mag-isa. _In extremis extrema._ Bigyan mo aco n~g capangyarihan
n~g isang tagapamatnugot na romano, at makikita mo cung paano ang
pagliligtas na gagawin co sa bay ... sa aking pinsang lalaki baga.

At nagpasimula n~g sunodsunod na pag-uutos, n~g paghalo n~g m~ga
estante, n~g pagpupunit n~g m~ga papel, m~ga libro, m~ga sulat at iba
pa. Hindi nalao't nag-alab sa _cocina_ ang isang siga; canilang sinibac
n~g palacol ang m~ga lumang escopeta; itinapon nila sa cumon ang m~ga
calawan~ging revolver; ang alilang babaeng ibig sanang iligpit ang canon
n~g isang revolver at n~g magamit na hihip ay kinagalitan:

 _¿Conservare etiam sperasti, perfida?_ ¡Sa apoy!

At ipinatuloy ang canyang pagsunog.

At nacakita n~g isang librong ang balat ay pergamino (balat n~g vaca) ay
binasa niya ang pan~galan:

«M~ga revolucion n~g m~ga globo sa lan~git» (m~ga ganap na pag-inog n~g
m~ga planeta sa canilang talagang tinatacbuhan), na sinulat ni
Copernico; ¡pfui! _¡ite maledicti, in ignem calanis!_ ang biglang sinabi
at saca inihaguis sa nin~gas. ¡M~ga revolucion at saca si Copernico pa!
¡Patong patong na casalanan! Cung di dumating aco sa capanahunan ...
«Ang calayaan n~g Filipinas»; ¡Tatata! ¡pagca m~ga libro! ¡Sa apoy!

At sinunog ang m~ga librong walang caanoano mang casamaan, na sinulat
n~g m~ga taong walang malay. Hindi man lamang nacaligtas ang
nagn~gan~galang «Capitang Juan», na napacawalang sala. May catuwiran si
pinsang Primitivo: nagbabayad ang m~ga walang casalanan sa m~ga sala n~g
m~ga macasalanan.

Nang macaraan ang apat o limang oras ay pinagsasalitaanan ang
casalucuyang m~ga nangyayari sa isang pulong n~g m~ga nagmamataas, sa
loob n~g Maynila. Sila'y caramihang matatandang babae at m~ga dalagang
matatandang nacaca-ibig mag-asawa, m~ga asawa o m~ga anac na babae n~g
m~ga cawani n~g pamahalaan, nan~gacasuot n~g bata, nan~gagpapaypay at
nan~gaghihicab. Capanayam n~g m~ga lalaki, na cawan~gis din naman n~g
m~ga babaeng sa canilang pagmumukha'y nahihiwatigan kung ano ang
canilang pinag-aralan at ang canilang pinagbuhatan, ang isang guinoong
may catandaan na, maliit at pingcaw, na pinagpipitaganan n~g m~ga
naroroon, at siya nama'y nagpapakita sa canyang m~ga caharap n~g isang
pagpapawalang halaga sa canyang hindi pag-imic.

 Ang catotohanan ay dating totoong nasususot aco sa m~ga fraile at sa
m~ga guardia civil, dahil sa cagaspan~gan n~g canilang m~ga asal, ang
sabi n~g isang matabang guinoong babae; n~gunit n~gayong nakikita co ang
sa canila'y pinakikinabang at ang canilang m~ga paglilingcod, halos
aking icagagalac na pacasal sa alin man sa canila. Macabayan aco.

 ¡Gayon din ang sabi co! ang idinagdag n~g isang babaeng
payat; ¡sayang at n~gayo'y wala rito ang naunang gobernador; cung siya
ang naririto'y lilinising parang «patena» ang bayang ito!

 ¡At malilipol ang m~ga lahi n~g m~ga filibusterillo!

 Hindi ba ang sabiha'y marami pa ang m~ga pulong kinacailan~gang
padalhan n~g m~ga mamamayan doon. ¡Bakit hindi itapon doon ang ganyan
caraming mayayabang na m~ga indio! Cung aco ang capitan general....

 M~ga guinoong babae, anang pingcaw; nalalaman n~g capitan general
cung ano ang canyang catungculan; ayon sa aking narin~gig ay totoong
galit na galit siya; sa pagca't canyang pinuspos n~g m~ga biyaya ang
Ibarrang iyan.

 ¡Pinuspos n~g m~ga biyaya! ang inulit n~g payat na babae, na
nagpapaypay n~g malaki ang poot; ¡tingnan na n~ga lamang ninyo ang
pagca hindi marunong cumilala n~g utang na loob nitong m~ga indio!
¿Mangyayari bagang sila'y ipalagay na m~ga tao sa pagpapanayam? ¡Jesus!

 At ¿nalalaman ba ninyo ang aking narin~gig? ang tanong n~g isang
militar.

 ¡Tingnan natin! ¿Ano iyon? ¿Ano ang sinasabi nila?

 Pinagtitibay n~g m~ga taong mapaniniwalaan, anang militar sa guitna
n~g lalong malaking hindi pag-imic n~g madla; na ang lahat n~g m~ga
cain~gayang iyon sa pagtatayo n~g isang paaralan ay wala cung di pawang
catacata lamang.

 ¡Jesus! ¿nakita na ninyo? ang biglang sinabi n~g m~ga babae, na
nan~gag sisipaniwala na sa catacata.

 Isang sangcalan lamang ang paaralan; ang banta niya'y magtayo n~g
isang cuta, at n~g buhat doo'y macapan~ganlong cung sila'y lusubin na
namin....

 ¡Jesus! ¡pagcalakilaking cataksilan! Ang isang indio n~ga lamang ang
tan~ging macapagtataglay n~g ganyang pagcaimbiimbing m~ga isipan, ang
biglang sinabi n~g babaeng mataba. Cung aco ang capitan general, nakita
sana nila ... nakita sana nila....

 ¡Gayon din ang sabi co! ang biglang sinabi naman n~g babaeng payat na
ang pingcaw ang kinacausap. Daracpin co ang lahat n~g abogadillo,
cleriguillo, man~gan~galacal, hindi co na pagagawan pa n~g _causa_ at
sila'y aking itatapon o ipadadala sa ibang lupain. ¡Bawa't masama'y
bunutin pati n~g ugat!

 ¡Aba, sabihana'y castila ang magugulang n~g filibusterillong
iyan! ang pahiwatig n~g pingcaw na hindi tumitin~gin can~gino man.

 ¡Ah, gayon pala! ang sinabing mariin n~g hindi masiyahang babaeng
mataba; ¡cailan ma'y ang m~ga haluan ang dugo! ¡sino mang indio'y hindi
nacawawatas n~g panghihimagsic! ¡Mag-alaga ca n~ga naman n~g m~ga uwac!
¡mag-alaga ca n~ga naman n~g m~ga uwac!...

 ¿Nalalaman ba ninyo ang narin~gig cong salitaan? ang itinanong n~g
isang babaeng haluan ang dugo (mestiza), na sa gayong paraa'y pinutol
ang salitaan. Ang asawa raw ni capitang Tinong ... ¿naaalaala ba ninyo?
iyong may-ari n~g bahay na ating pinagsayawan at hinapunan niyong fiesta
sa Tundo....

 ¿Iyon bang may dalawang anac na babae? ¿at ano?

 ¡Aba, ang babaeng iyo'y bagong cahahandog n~gayong hapon sa capitan
general n~g isang singsing na isang libong piso ang halaga!

Lumin~gon ang pingcaw.

 ¿Siya n~ga ba? ¿at bakit? ang tanong na numiningning ang m~ga mata.

 Ang sabi raw n~g babae, iyon daw ay bigay niyang papasco....

 ¡Isang buwan pa muna ang lalampas bago dumating ang pasco!

 Marahil nan~gan~ganib na baca lagpacan siya n~g sigwa ... ang
pahiwatig n~g babaeng mataba.

 At caya siya'y cumucubli, ang idinugtong n~g babaeng payat.

 Ang pagsasanggalang cahi't hindi pinupucol nino man ay pagpapakilalang
tunay na may casalanan.

 Iyan n~ga ang sumasaisip co; tinamaan ninyo ang sugat.

 Kinacailan~gang tingnang magaling iyan, ang hiwatig n~g
pingcaw; nan~gan~ganib acong baca riya'y may nacaculong na pusa.

 ¡Nacaculong na pusa! iyan n~ga! iyan n~ga sana ang sasabihin co! ang
inulit n~g babaeng payat.

 At aco, ang sinabi naman n~g isang babae, na umagaw n~g pananalita sa
payat; ang asawa ni capitang Tinong ay napacaramot ... hangga n~gayo'y
hindi pa tayo pinadadalhan n~g ano mang hangdog, gayong tayo'y
napaparoon na sa canyang bahay. Tingnan ninyo, pagca ang isang maramot
at macamcam ay nagbibitiw n~g isang handog na isang libong piso'y ...

 ¿N~guni't totoo ba iyan? ang tanong n~g pingcaw.

 ¡At napacatotoo! ¡at napacatunay! sinabi sa aking pinsang babae n~g
nan~gin~gibig sa canya, na ayudante n~g capitan general. At halos ibig
cong acalaing ang singsing na iyon ang suot n~g pan~ganay n~g araw n~g
cafiestahan. ¡Siya'y lagui n~g batbat n~g m~ga brillante!

 ¡Siya'y isang tindahang lumalacad!

 Isang paraan din namang magaling upang macapagbili, na gaya rin n~g
alin man sa ibang m~ga paraan. Nang huwag n~g bumili pa n~g isang
tautaohan o bumayad pa n~g isang tindahan....

Linisan n~g pingcaw ang pulong na iyon sa pamamag-itan n~g isang
dahilan.

At n~g macaraan ang dalawang oras, n~g nan~gatutulog na ang lahat,
tumangap ang ilang namamayan sa Tundo n~g isang anyaya sa pamamag-itan
n~g m~ga sundalo ... Hindi mapabayaan n~g Punong may capangyarihang ang
m~ga tan~ging taong m~ga mahal at may m~ga pag-aari ay matulog sa
canilang bahay, na hindi magaling ang pagcacain~gat at bahagya na ang
lamig: ang pagtulog sa Fuerza n~g Santiago at iba pang m~ga bahay n~g
gobierno'y lalong tiwasay at nagsasauli n~g lacas. Casama sa m~ga taong
itong pinacamamahal ang caawa-awang si capitang Tinong.


TALABABA:

 ¿Ano ang aking nakikita? ¿bakit?

 ¿Ano ang itinatanong ninyo? ¿Walang ano mang linalaman n~g pag
iisip na hindi muna nagdaan sa pakiramdam. Hindi ninanais ang hindi
nakikilala.

 ¿Sinong m~ga tao ang ating capanayam?

 Caibigan, aking caibigan si Platon, n~guni't lalong caibigan co
ang catotohanan.

 Masama ang nangyayari at nan~gan~ganib acong baca magcaroon n~g
cakilakilabot na wacas.

 Sa pamamag-itan n~g hampas, ang pakikipagmatuwiran sa tumatanggui
n~g pagkilala n~g m~ga catuwiran.

 ¡Sa aba nila! cung saan may usoc ay may apoy. Bawa't isa'y
humahanap n~g cawan~gis; caya n~ga, cung bibitayin si Ibarra, siya
nama'y bibitayin din ...

 Hindi co kinatatacutan ang pagcamatay sa catre; n~guni't
kinatatacutan co ang pagcamatay sa bundoc-bunducan sa Bagumbayan.

 Ang nacasulat ay naguiguing sacsi. Ang hindi mapagaling n~g m~ga
gamot ay napagagaling n~g bacal; ang hindi mapagaling n~g bacal ay
napagagaling n~g apoy.




=LX.=

=MAG-AASAWA SI MARIA CLARA.=


Natutuwa n~g mainam si capitan Tiago. Sa boong panahong itong
catacot-tacot ay wala sino mang nakialam sa canya: hindi siya
ibinilanggo, hindi pinahirapan siya sa pagcaculong na sino ma'y hindi
macausap, m~ga pagtanong, m~ga maquina electrica, m~ga walang licat na
pagbasa n~g tubig mula sa talampacan hanggang tuhod sa m~ga tahanang na
sa ilalim n~g lupa, at iba pang m~ga catampalasanang totoong kilala n~g
m~ga tan~ging guinoong tumatawag sa canilang sarili n~g «civilizado».
Ang canyang m~ga caibigan, sa macatuwid baga'y ang canyang naguing m~ga
caibigan (sa pagca't tinalicdan na n~ga n~g lalaki ang canyang m~ga
caibigang filipino, mula sa sandaling sila'y maguing m~ga hinalain sa
gobierno), nan~gagbalic na naman sa canicanilang bahay, pagcatapos n~g
ilang araw n~g canilang pagliliwaliw sa m~ga bahay n~g gobierno. Ang
capitan general din ang siyang sa canila'y nagpalayas sa m~ga tahanang
canyang pinamamahalaan, palibhasa'y ipinalagay niyang hindi sila
carapatdapat na manatili roon, bagay na lubhang ipinagdamdam n~g
pingcaw, na ibig sanang ipagsaya ang malapit n~g dumating na pasco sa
casamahan n~g gayong mayayaman at masagana.

Umuwi sa canyang bahay si capitang Tinong na may sakit, putlain at
namamaga, hindi nacagaling sa canya ang pagliliwaliw, at lubhang
nagbago, na ano pa't hindi nagsasalita n~g cataga man lamang, hindi
bumabati sa canyang m~ga casambahay, na tumatan~gis, nagtatawa,
nagsasalita at nan~gahahaling sa galac n~g loob. Hindi na umaalis sa
canyang bahay ang cahabaghabag na tao, at n~g huwag lumagay sa pan~ganib
na macabati sa isang filibustero. Cahi't ang pinsan mang si Primitivo,
baga man taglay niya ang boong carunun~gan n~g m~ga tao sa una, ay hindi
macuhang siya'y mapaimic.

 _Crede, prime,_ ang sabi sa canya; pinisil sana nila ang liig mo
cung hindi co sinunog ang lahat mong m~ga papel; datapuwa't cung nasunog
co sana ang boong bahay, hindi man lamang sana hinipo cahi't ang buhoc
mo. Pero _quod eventum, eventum; Gracias agamus Domino Deo quia non in
Marianis Insulis es, camoles seminando_.

Hindi caila cay capitan Tiago ang m~ga nangyaring catulad n~g
pinagdanasan ni capitan Tinong. Nagcacanlalabis sa lalaki ang
pagkilalang utang na loob, baga man hindi niya maturol cung sino caya
ang pinagcacautan~gan niya n~g gayong tan~ging m~ga pagtatangkilic.
Ipinalalagay ni tia Isabel na ang bagay na iyo'y himala n~g Virgen sa
Antipolo, n~g Virgen del Rosario, o cung hindi ma'y n~g Virgen del
Carmen, at ang lalong caliitang canyang mahihinala'y himala n~g Nuestra
Senora de la Correa: ayon sa canya'y hindi sasala sa alin man sa canila
ang gumawa n~g himala. Hindi itinatanggui ni capitan Tiago ang
cababalaghan, n~guni't idinurugtong:

 Pinaniniwalaan co, Isabel, datapuwa't marahil ay hindi guinawang
mag-isa n~g Virgen sa Antipolo; marahil siya'y tinulun~gan n~g aking
m~ga caibigan, n~g aking mamanugan~gin, ni guinoong Linares, na
nalalaman mo nang binibiro pati ni guinoong Antonio Canovas, iyon bagang
nacalagay ang larawan sa «Ilustracion», iyong aayaw papaguingdapating
ipakita sa m~ga tao cung di ang cabiyac lamang n~g canyang mukha.

At hindi mapiguil n~g mabait na tao ang isang n~giti n~g canyang
pagcatuwa, cailan ma't canyang marin~gig ang isang mahalagang balita
tungcol sa m~ga nangyari. At tunay n~ga namang dapat icatuwa.
Pinagbubulungbulun~ganang mabibitay si Ibarra; sa pagca't baga man
maraming totoo ang m~ga caculan~gang pangpatibay upang siya'y
maparusahan, nitong huli'y may sumipot na nagpapatotoo sa sumbong na
laban sa canya; na may m~ga paham na nagsaysay na maaari n~gang cuta ang
escuelahan, ayon sa anyo n~g pagcacagawa, baga man may caunting
caculan~gan, bagay na siya na n~ga lamang maaasahan sa han~gal na m~ga
indio. Ang m~ga alin~gawn~gaw na ito ang siyang sa canya'y nacapapanatag
at nacapagpapan~giti sa canya.

Cung paano ang pagcacaiba n~g m~ga balac ni capitang Tiago at n~g
canyang pinsang babae, nan~gagcacahati naman ang m~ga caibigan n~g
familia sa dalawang bahagui; nananalig ang isang bahaguing yao'y gawa
n~g himala, at ang isang bahagui nama'y inaacalang gawa yaon n~g
pamahalaan, baga man ang naniniwala n~g ganito'y siyang lalong cacaunti.
Nagcacabahabahagui naman ang m~ga nagpapalagay na yao'y himala: nakikita
n~g sacristan mayor sa Binundoc, n~g babaeng maglalaco n~g candila at
n~g puno n~g isang cofradia, ang camay n~g Dios na pinagagalaw n~g
Virgen del Rosario; sinasabi naman n~g insic na magcacandila na siyang
nagbibili n~g candila cay capitan Tiago cung siya'y napasasa Antipolo,
casabay ang pagpapaypay at pag-ugoy n~g m~ga hita:

 ¡No siya osti gongong; Miligen li Antipolo esi! Esi pueli mas con
tolo; no siya osti gongong.

Pinacamamahal ni capitang Tiago ang insic na iyon, na nagpapanggap na
manghuhula, manggagamot, at iba pa. Minsa'y sa pagtin~gin sa palad n~g
camay n~g canyang nasirang asawang na sa icaanim na buwan ang cabuntisan
ay humula n~g ganito:

 ¡Si eso no homele y no pactaylo, muje juete-juete!

At sumilang sa maliwanag si Maria Clara upang maganap ang hula n~g hindi
binyagan.

Si capitan Tiago'y main~gat at matatacutin, caya't hindi agad-agad
macapagpasiya na gaya n~g guinawa ni Paris na taga Troya, hindi niya
matan~gi n~g gayon gayon lamang ang isa sa dalawang Virgen, sa tacot
niyang baca magalit ang isa sa canila, bagay na macapagbibigay n~g
malaking capahamacan. «¡Mag ingat!» ang sabi niya sa canyang
sarili; «¡baca pa ipahamac natin!»

Na sa ganitong pag aalinlan~gan siya, n~g dumating ang pangcat na
cacampi n~g gobierno; si dona Victorina, si Don Tiburcio at si Linares.

Nagsalita si dona Victorina sa n~galan n~g tatlong lalaki, bucod sa
nauucol sa canyang sarili; binangguit niya ang m~ga pagdalaw ni Linares
sa capitan general, at inulit-ulit ang cabutihang magcaroon n~g isang
camag anac na mataas na tao.

 ¡Na! ang iwinacas, como izimos: el que a buena zombra ze acobija
buen palo ze le arrima.

 ¡Tum ... tum ... tumbalic, babae! ang isinala n~g doctor.

May tatlong araw n~g guinagagad ni dona Victorina ang m~ga andaluz, sa
pamamag-itan n~g pag-aalis n-g "d" at sa paghahalili n~g "z", at ang
han~gad niyang ito'y walang macapag-alis sa canyang ulo; mamagalin~gin
pa niyang canyang ipabugnos ang can~yang postizong buhoc na kinulot.

 ¡Zi! ang idinugtong, na ang tinutucoy ay si Ibarra: eze lo tenfa muy
merezio; yo ya lo ije cuando le vi la primera vez; ezte un filibuztero
¿ique te ijo a ti, primo, el general? ¿Que le haz icho, que noticias le
izte e Ibarra?

At n~g makita niyang nalalaon n~g pagsagot ang pinsan, nagpatuloy n~g
pananalita na si capitang Tiago ang kinacausap:

 Creame uzte, zi le conenan a muelte, como ez e ezperar, zera por mi
primo.

 ¡Guinoong babae! ¡guinoong babae! ang itinutol ni Linares. Datapuwa't
hindi niya ito binigyang panahon.

 ¡Ay, que iplomatico te haz guerto! Zabemoz qwe ere;i el conzejero del
General, que no puede vivir zin ti ... ¡Ah, Clarita! ¡que placer e
verte!

Humarap si Maria Clarang namumutla pa, baga man nananag-uli na ang
dating cagalin~gan n~g catawang pinapanghina n~g sakit. Napupuluputan
ang mahabang buhoc n~g sutlang cintas na may culay bughaw. Kiming
bumati, n~gumiti n~g mapanglaw, at lumapit cay dona Victorina upang
gawin ang paghahalicang caugalian sa m~ga babae.

Pagcatapos n~g caugaliang cumustahan, nagpatuloy n~g pananalita ang
nagpapanggap na andaluza:

 Venimoz a visitaroz; ¡oz haveiz zalbao graciaz a vuestraz
relacionez! na canyang tinitin~gnan n~g macabulugan si Linares.

 ¡Tinangkilic n~g Dios ang aking ama! ang marahang isinagot n~g
dalaga.

 Zi, Clarita, pero el tiempo e los milagroz ya ha pazeo: rozotroz loz
ezpanolez ecimoz: ezconfia e la Virgen y echate a corre.

 ¡Tum ... tum ... tumbalic!

Si capitan Tiago na hanggang sa sandaling yao'y hindi nacacaguiit sa
pananalita'y nan~gahas tumanong, at bago pinakinggang magaling ang
sagot:

 Cung gayo'y inaacala po ba ninyo, dona Victorina, na ang Virgen ...?

 Venimoz precizamente a hablar con uzte e la _Virgen_, ang
matilinghagang sagot ni dona Victorina, na itinuturo si Maria
Clara; tenemoz que hablar e negocioz.

Napagkilala n~g dalagang dapat niyang lisanin ang nan~gagsasalitaan,
caya't humanap siya n~g dahilan at lumayo roon, na nan~gan~gabay sa m~ga
casangcapan.

Napacaimbi at napacalisya ang salitaan at usapan sa pagpupulong na ito
caya't minamagaling pa namin ang huwag n~g saysayin. Sucat n~g sabihing
n~g sila'y magpaalaman ay pawang nan~gatutuwang lahat, at sinabi
pagcatapos ni capitan Tiago ang ganito cay tia Isabel:

 Ipasabi mo sa fonda, na bucas ay mag-aalay tayo n~g piguing.
Untiunting ihanda mo si Maria Clara na ating ipacacasal na hindi
malalaon.

Tiningnan siya ni tia Isabel na nagugulat.

 ¡Makikita mo rin! ¡Pagca naguing manugang na natin si guinoong
Linares, magmamanhic-manaog tayo sa lahat n~g m~ga palacio;
pananaghilian tayo, man~gamamatay ang lahat sa capanahilian!

At sa gayon n~ga'y kinabucasan n~g gabi'y muli na namang puno n~g tao
ang bahay ni capitan Tiago, at ang caibhan lamang n~gayo'y pawang m~ga
castila't insic lamang ang canyang m~ga inanyayahan; tungcol sa
magandang cabiyac n~g cataoha'y ipinakikiharap doon n~g m~ga babaeng
castilang tubo sa Espana at sa Filipinas.

Naririyan ang pinacamarami sa ating m~ga cakilala; si pari Sibyla, si
pari Salvi, na casama n~g ilang m~ga franciscano't m~ga dominico; ang
matandang teniente n~g guardia civil na si guinoong Guevara, na lalo n~g
mapanglaw ang mukha cay sa dati; ang alferez na sinasaysay na macalibo
na ang canyang dinanas na pakikibaca, na minamasdan ang lahat n~g boong
pagpapalalo, palibhasa'y sa acala niya'y siya'y isang don Juan de
Austria sa catapan~gan; n~gayo'y teniente siya't may gradong comandante;
si De Espadana, na canyang minamasdan ito n~g boong galang at tacot at
iniiwasan ang canyang titig, at si dona Victorina na nagn~gin~gitn~git.
Hindi pa dumarating si Linares, sa pagca't palibhasa'y mahalagang
guinoo, dapat na siya'y magpahuli sa pagdating cay sa m~ga iba: may m~ga
taong napacatun~gag, na ang acala'y cung magpahuli n~g isang oras sa
lahat n~g bagay, naguiguing malalaking tao na.

Si Maria Clara ang siyang tinutudla n~g m~ga upasala: sinalubong sila
n~g dalaga n~g alinsunod sa ugaling pakikipagmahalan, na hindi nalilisan
ang canyang anyong malungcot.

 ¡Psh! anang isang dalaga; may caunting capalaluan....

 Magandaganda rin naman, ang sagot naman n~g isang dalaga
rin; datapuwa't ang lalaking iya'y pumili sana n~g ibang dalaga na
hindi totoong mukhang tan~ga.

 Ang salapi, caibigan; ipinagbibili n~g makisig na binata ang canyang
sariling catawan.

Sa cabilang daco'y ito naman ang salitaan:

 ¡Pacacasal n~gayong ang unang nan~gibig sa canya'y malapit n~g
bitayin!

 Tinatawag cong main~gat ang ganyan; pagdaca'y handa na ang cahalili.

 ¡Aba, cung mabao!...

Naririn~gig marahil ang gayong m~ga salitaan n~g dalagang si Maria
Clara, na nacaupo sa isang silla at naghuhusay n~g isang bandejang m~ga
bulaclac, sa pagca't namamasid na nan~gan~gatal ang canyang m~ga camay,
minsang mamutla't man~gatlabing macailan.

Malacas ang salitaan sa pulutong n~g m~ga lalaki, at, ayon sa caraniwa'y
pinag uusapan nila ang ucol sa huling m~ga nangyari. Nan~gag salitaang
lahat pati ni don Tiburcio, liban na lamang cay pari Sibyla, na
nananatili sa pagpapawalang halagang hindi pag-imic.

 ¿Narin~gig cong lilisanin daw po ninyo, pari Salvi, ang bayan? ang
tanong n~g bagong teniente, na dahil sa canyang pagcataas sa
catungcula'y n~gayo'y naguing mairuguin.

 Wala na acong sucat gawin sa bayang iyan; sa Maynila na titira aco
magpacailan man ... ¿at cayo po?

 Lilisanin co rin ang bayan, ang isinagot na casabay ang
pagtindig; kinacailan~gan aco n~g gobierno, upang aking linisin ang
m~ga lalawigan sa m~ga filibustero, na ang casama co'y isang pulutong
n~g m~ga sundalo.

Dagling tiningnan siya ni pari Salvi mula sa m~ga paa hanggang sa ulo,
at saca siya tinalicurang lubos.

 ¿Tunay na bang nalalaman cung ano ang cahihinatnan n~g pan~gulo n~g
m~ga tulisan, n~g filibusterillo? ang tanong n~g isang cawani n~g
pamahalaan.

 ¿Si Crisostomo Ibarra ba ang sinasabi ninyo? ang tanong n~g isa. Ang
lalong mahihintay at siya namang sumasacatuwiran ay siya'y bitaying gaya
n~g m~ga binitay niyong 72.

 ¡Siya'y itatapon! ang sinabing mapanglaw n~g matandang teniente.

 ¡Itatapon! ¡Itatapon lamang siya! ¡N~guni't marahil ay mananatili sa
tapunan magpacailan man! ang biglang sinabing sabaysabay n~g ilan.

 Cung ang binatang iyan, ang patuloy na sinabi n~g teniente Guevara,
n~g malacas at anyong may galit; ay natutong mag-in~gat; cung siya'y
natutong huwag tumiwalang totoo sa m~ga tan~ging taong canyang
casulatan; cung hindi sana napacadunong ang ating m~ga fiscal na
magbigay kahulugan n~g napacalabis naman sa nasusulat, pinasiyahan
sanang walang ano mang casalanan ang binatang iyan.

Ang pagpapatibay na ito n~g matandang teniente at ang anyo n~g canyang
tinig ay nagbigay n~g malaking pangguiguilalas sa m~ga nakikinig, na
walang nasabing ano man. Tumin~gin sa ibang daco si pari Salvi, marahil
n~g huwag niyang makita ang titig na mapanglaw n~g matanda. Nalaglag sa
m~ga camay ni Maria Clara ang m~ga bulaclac at hindi nacakilos. Si pari
Sibylang marunong sa hindi pag-imic, tila mandin siyang tan~ging
marunong namang tumanong.

 ¿May sinasabi po ba cayong m~ga sulat, guinoong Guevara?

 Sinasabi co ang sinalita sa akin n~g _defensor_ (tagapagtanggol), na
gumanap n~g canyang catungculan n~g boong casipaga't pagmamalasakit.
Liban na lamang sa ilang m~ga talatang may culabong pananalita, na
isinulat n~g binatang ito sa isang babae, bago siya yumaong ang tun~go'y
sa Europa, m~ga talatang kinakitaan n~g fiscal n~g isang balac at isang
bala laban sa Gobierno, na canyang kinilalang siya n~ga ang may sulat,
walang nasumpun~gang ano mang bagay na mapanghawacan upang siya'y
mabigyang casalanan.

 ¿At ang _declaracion_ (sinaysay) n~g tulisan bago siya mamatay?

 Nasunduan n~g defensor na mawal-ang halaga, sa pagca't ayon din sa
tulisang iyon, sila'y hindi nakipag-usap cailan man sa binata, cung di
sa isang nagn~gan~galang Lucas lamang, na canyang caaway, ayon sa
napatotohanan, at nagpacamatay, marahil sa sigaw n~g sariling budhi.
Napatotohanang pawang taksil na gagad lamang ang m~ga letra n~g
casulatang nacuha sa bangcay niya, sa pagca't ang letra'y catulad n~g
dating letra ni guinoong Ibarra n~g panahong may pitong taon na n~gayon
ang nacararaan, datapuwa't hindi catulad n~g letra niya n~gayon, bagay
na nagpapasapantahang ang gumamit na huwaran ay itong sulat na guinamit
upang siya'y isumbong. Hindi lamang ito, sinasabi n~g defensor, na cung
di raw kinilalang siya ang may titic n~g sulat na iyon, malaki sanang
cagalin~gan ang sa canya'y nagawa, datapuwa't pagcakita niya sa sulat na
iyo'y namutla siya, nasira ang loob at pinagtibay ang lahat n~g doo'y
natititic.

 Ang sabi po ninyo, ang tanong n~g isang franciscano; ay nauucol ang
sulat na iyon sa isang babaeng canyang pinagpadalhan, ¿ano at dumating
sa camay n~g fiscal?

Hindi sumagot ang teniente; tinitigang sandali si pari Salvi, at saca
lumayo, na pinipilipit na nan~gan~gatal ang matulis na dulo n~g canyang
balbas na ubanin, samantalang pinag-uusapan n~g m~ga iba ang m~ga bagay
na iyon.

 ¡Diya'y nakikita ang camay n~g Dios! anang isa; kinasusutan siya
pati n~g m~ga babae.

 Ipinasunog ang canyang bahay, sa acala niyang sa gayo'y macaliligtas
siya, datapuwa't hindi niya naisip ang nacalin~gid, sa macatuwid baga'y
ang canyang caagulo, ang canyang _babae,_ ang idinugtong n~g isang
tumatawa. ¡Talaga n~g Dios! ¡Santiago, ipagtanggol mo ang Espana!

Samantala'y huminto ang matandang militar, sa isa sa canyang
pagpaparoo't parito, at lumapit cay Maria Clara, na nakikinig n~g
salitaan, hindi cumikilos sa canyang kinauupuan; sa m~ga paanan niya'y
naroroon ang m~ga bulaclac.

 Cayo po'y isang dalagang totoong matalino, ang marahang sinabi sa
canya n~g teniente, magaling po ang inyong guinawa n~g inyong
pagcacabigay n~g sulat ... sa ganyang paraa'y macaaasa cayong dalawa sa
isang mapanatag na hinaharap.

Nakita n~g dalagang lumalayo ang teniente na ang m~ga mata'y anyong na
hahaling at kinacagat ang m~ga labi. Sa cagalin~gang palad ay nagdaan si
tia Isabel. Nagcaroon si Maria Clara n~g casucatang lacas upang siya'y
tangnan sa damit.

 ¡Tia! ang ibinulong.

 ¿Ano ang nangyayari sa iyo? ang itinanong ni tia Isabel, na gulat,
n~g canyang mamasdan ang mukha n~g dalaga.

 ¡Ihatid po ninyo aco sa aking cuarto! ang ipinakiusap, at saca
bumitin sa camay n~g matanda upang macatindig.

 ¿May sakit ca, anac co? ¿Tila nawalan icaw n~g m~ga buto? ¿ano ang
nangyayari sa iyo?

 Isang hilo ... ang dami n~g tao sa salas ... ang dami n~g ilaw ...
kinacailan~gan cong magpahin~ga. Sabihin po ninyo sa tatay na matutulog
aco.

 ¡Nanglalamig ca! ¿ibig mo ba ang cha?

Umiling si Maria Clara, sinarhan n~g susi ang pinto n~g canyang tulugan,
at salat na sa lacas ay nagpatihulog sa sahig, sa paanan n~g isang
larawan at saca humagulhol:

 ¡Ina! ¡ina! ¡aking ina!

Pumapasoc ang liwanag n~g buwan sa bintana at sa pintuang canugnog n~g
batalang bato.

Nagpapatuloy ang musica n~g pagtugtog n~g masasayang _vals_; dumarating
hanggang sa tulugan ang m~ga tawanan at ang alin~gawn~gaw n~g m~ga
salitaan; macailang tumugtog sa canyang pintuan ang canyang ama, si tia
Isabel, si dona Victorina at pati si Linares, datapuwa't hindi cumilos
si Maria Clara: malacas na hin~gal ang tumatacas sa canyang dibdib.

Nagdaan ang m~ga horas: natapos ang m~ga catuwaan sa mesa, naririn~gig
ang sayaw, naupos ang candila at namatay, datapuwa't nanatili ang dalaga
sa hindi pagkilos sa tablang sahig, na liniliwanagan n~g buwan, sa
paanan n~g larawan n~g Ina ni Jesus.

Untiunting nanag-uli ang bahay sa catahimican, nan~gamatay ang m~ga
ilaw, muling tumawag si tia Isabel sa pintuan.

 ¡Aba, nacatulog! anang tia n~g sabing malacas; palibhasa'y bata't
walang ano mang pinaninimdim, tumutulog na parang patay.

Nang lubha n~g tahimic ang lahat; nagtindig si Maria Clara n~g marahan
at lumin~gap sa canyang paligid: namasid ang batalang bato, ang maliliit
na m~ga balag, na napapaliguan n~g mapanglaw na liwanag n~g buwan.

 ¡Isang mapanatag na hinaharap! ¡Tumutulog na parang patay! ang sinabi
n~g marahan at saca tinun~go ang batalang bato.

Nagugupiling ang ciudad, walang naririn~gig na manacanaca cung di ang
ugong n~g isang cocheng nagdaraan sa tulay na cahoy sa ibabaw n~g ilog,
na ilinarawan n~g payapang tubig nito ang sinag n~g buwan.

Tumin~gala ang dalaga sa lan~git na ang calinisa'y wan~gis sa zafir;
marahang hinubad ang canyang m~ga sinsing, m~ga hicaw, m~ga aguja at
peineta, inilagay niya ang lahat n~g ito sa palababahan n~g batalan at
tiningnan ang ilog.

Huminto ang isang bancang tiguib n~g damo sa paanan n~g ahunang
nalalagay sa bawa't bahay na na sa pampan~gin n~g ilog. Isa sa dalawang
lalaking nacasacay sa bangcang iyon ay pumanhic sa hagdanang bato,
linundag ang pader, at n~g macaraan ang sandali'y narin~gig ang canyang
m~ga paglacad na pumapanhic sa hagdanan n~g batalan.

Nakita siya ni Maria Clarang tumiguil pagcakita sa canya, n~guni't
sumandal lamang, sa pagca't untiunting lumapit at tumiguil n~g tatlong
hacbang na lamang ang layo sa dalaga. Umudlot si Maria Clara.

 ¡Crisostomo! ang sinabing marahang puspos n~g tacot.

 ¡Oo, aco'y si Crisostomo! ang isinagot n~g binata n~g boong
capanglawan. Kinuha aco sa bilangguang pinag absan~gan sa akin n~g aking
m~ga caibigan, ni Elias, isang caaway, isang taong may catuwirang aco'y
pagtamnan n~g galit.

Sumunod sa m~ga salitang ito ang isang mapanglaw na hindi pag-imic;
tumun~go si Maria Clara at inilawit ang dalawang camay.

Nagpatuloy n~g pananalita si Ibarra:

 ¡Isinumpa co sa piling n~g bangcay n~g aking inang icaw ay aking
paliligayahin, cahi't ano man ang aking caratnan! Mangyayaring magculang
icaw sa iyong isinumpa, siya'y hindi mo ina; n~guni't aco, palibhasa'y
aco ay anac niya, pinacadadakila co ang pag-aalaala sa canya, at cahi't
nagdaan aco sa libolibong pan~ganib, naparito aco't upang tuparin ang
aking isinumpa, at itinulot n~g pagca-cataong icaw rin ang aking
macausap. Maria, hindi na tayo magkikitang muli; bata ca at baca
sacali'y sisihin ca n~g iyong sariling budhi ... naparito aco upang sa
iyo'y sabihin, bago aco pumanaw, na pinatatawad cata. ¡N~gayon,
cahimana-wari'y lumigaya ca, at paalam!

Binanta ni Ibarrang lumayo, datapuwa't piniguil siya n~g dalaga.

 Crisostomo! anya; sinugo ca n~g Dios at n~g aco'y iligtas sa walang
cahulilip na capighatian ... ¡pakinggan mo aco at saca mo aco hatulan!

Matimyas na bumitiw sa canya si Ibarra.

 Hindi aco naparito't n~g hin~gan catang sulit n~g guinawa mo ...;
naparito aco't n~g bigyan catang capayapaan.

 ¡Aayaw aco n~g capayapaang inihahandog mo sa akin; aco ang magbibigay
sa akin din n~g capayapaan! Pinawawal-an mo acong halaga, at ang
pagpapawalang halaga mo'y siyang sampong sa camatayan co'y magbibigay
capaitan!

Namalas ni Ibarra ang masilacbong sama n~g loob at pagpipighati n~g
abang babae, at tinanong niya ito cung ano ang hinahan~gad.

 ¡Na icaw ay maniwalang sininta co icaw cailan man!

N~gumiti n~g boong saclap si Crisostomo.

 ¡Ah! ¡nagcuculang tiwala ca sa akin, nagcuculang tiwala, ca sa iyong
catoto sa camusmusan, na cailan ma'y hindi ikinaila sa iyo ang isa man
lamang na caisipan! ang biglang sinabi n~g dalaga na
nagpipighati. ¡Aking natataroc ang iniisip mo! Pagca napagtanto mo ang
aking buhay, ang malungcot na buhay na ipinatanto sa akin n~g panahong
aco'y may sakit, mahahabag ca sa akin at hindi mo n~gin~gitian n~g
ganyan ang aking dalamhati. ¿Bakit baga't hindi mo pa binayaang aco'y
mamatay sa m~ga camay n~g hangal na gumagamot sa akin? ¡Icaw sana't
aco'y liligaya!

Nagpahin~gang sumandali si Maria Clara't saca nagpatuloy n~g pananalita:

 ¡Inibig mo, nagculang tiwala ca sa akin, patawarin nawa aco n~g aking
Ina! Sa isa sa m~ga calaguimlaguim na gabi n~g aking masaclap na
pagcacasakit, ipinahayag sa akin n~g isang tao ang pan~galan n~g aking
tunay na ama, at ipinagbawal sa aking icaw ay aking sintahin ... liban
na lamang cung ang akin ding ama ang magpatawad sa iyo sa paglabag na sa
canya'y iyong guinawa!

Umudlot si Ibarra at nagugulumihanang tinitigan ang dalaga.

 Oo, ang ipinagpatuloy ni Maria Clara; sinabi sa akin n~g taong iyong
hindi maitutulot ang ating pag-iisang catawan, sa pagca't ibabawal sa
canya n~g canyang sariling budhi, at mapipilitang canyang ihayag, cahi't
magcaroon n~g malaking casiraan n~g puri, sa pagca't ang aking ama'y
si....

At saca ibinulong sa tain~ga n~g binata ang isang pan~galang sa cahinaan
n~g pagsasasalita'y si Ibarra lamang ang nacarin~gig.

 ¿Ano ang aking magagawa? ¿Dapat co bang yurakin dahil sa aking
pagsinta ang pag-aalaala co sa aking ina, ang capurihan n~g aking
amaamahan at ang dan~gal n~g aking tunay na ama? ¿Magagawa co ba ito na
hindi icaw ang unaunang magpapawalang halaga sa akin?

 ¿N~guni't ang catibayan, nagcaroon ca ba n~g catibayan?
¡Nan~gan~gailan~gan icaw n~g catibayan! ang biglang sinabi ni
Crisostomo, na parang sinasacal.

Dinucot n~g dalaga sa canyang dibdib ang dalawang papel.

 Narito ang dalawang sulat nang aking ina, dalawang sulat na itinitic
sa guitna n~g mataos na sigaw n~g sariling budhi n~g panahong taglay pa
niya aco sa canyang tiyan. Tanggapin mo't iyong basahin, at iyong
makikita cung paano ang canyang pagsumpa sa akin at paghahan~gad na
aco'y mamatay ..., ang aking camatayang hindi nasunduan, baga man
pinagpilitan n~g aking ama, sa pamamag-itan n~g m~ga gamot! Nalimutan
ang m~ga sulat na ito nang aking ama, sa bahay na canyang tinahanan,
nacuha n~g taong iyon at inin~gatan, at caya lamang ibinigay sa akin ay
nang palitan co n~g iyong sulat ..., di umano'y n~g siya raw ay
macaasang hindi aco pacacasal sa iyo cung walang capahintulutan ang
aking ama. Buhat n~g daladalahin co sa aking catawan ang dalawang sulat
na iyang naguing capalit n~g sulat mo, nacacaramdam aco n~g lamig sa
aking puso. Aking ipinahamac icaw ipinahamac co ang aking sinta.... ¿ano
ang hindi gagawin n~g isang anac na babae sa icagagaling n~g isang inang
patay na at n~g dalawang amang capuwa buhay? ¿Akin bang masasapantaha
man lamang cung saan gagamitin ang iyong sulat?

Nanglulumo si Ibarra. Nagpatuloy si Maria Clara:

 ¿Ano pa ang nalalabi sa akin? ¿masasabi co ba sa iyo cung sino ang
aking ama, masasabi co ba sa iyong humin~gi ca sa canya n~g tawad, sa
iyo pa namang anac n~g pinapaghirap niya n~g hindi cawasa? ¿masasabi co
ba sa aking ama na icaw ay patawarin, masasabi co ba canyang aco'y
canyang anac, aco pa namang pinacahan~gadhan~gad niya ang aking
camatayan? ¡Wala na n~gang nalalabi sa akin cung hindi ang pagtitiis,
in~gatan co sa sarili ang lihim at mamatay sa pagpipighati!... N~gayon,
caibigan co, n~gayong nalalaman mo na ang buhay n~g iyong abang si
Maria, ¿mangyayari pa bang maidulot mo pa sa canya iyang pagpapawalang
halagang n~giti?

 ¡Maria, icaw ay isang santa!

 Lumiligaya aco, sa pagca't, aco'y iyong pinaniniwalaan....

 Gayon man, ang idinugtong n~g binata, na nagbago n~g anyo n~g
tinig, nabalitaan cong mag-aasawa ca raw....

 Oo, at humagulhol ang dalaga; hinihin~gi sa akin n~g aking ama ang
pagpapacahirap na ito ... baga man hindi niya catungcula'y sininta niya
aco't canyang pinacain, tinutumbasan co ang utang na loob na ito, sa
pagbibigay capanatagan sa canya, sa pamamag-itan nitong bagong
pakikimag-anac na ito, n~gunit....

 ¿N~guni't....

 Hindi co lilimutin ang pagtatapat na aking isinumpa sa iyo.

 ¿Ano ang inaacala mong gawin? ang idinugtong ni Ibarra, at
pinagsisicapang basahin sa canyang m~ga mata ang canyang balac.

 ¡Madilim ang hinaharap na panahon at na sa cadiliman ang Palad! Hindi
co nalalaman ang aking gagawin; n~guni't talastasin mong minsan lamang
cung aco'y umibig, at cung walang pag-ibig ay hindi aco cacamtan nino
man. At icaw, ¿ano ang casasapitan mo?

 Ang calagayan co'y isang bilanggong tanan ... tumatacas aco. Hindi
malalao't malalaman ang aking pagcatacas, Maria....

Tinangnan ni Maria Clara n~g dalawang camay ang ulo n~g binata,
hinagcang muli't muli ang m~ga labi, niyacap niya siya, at saca biglang
linayuan pagcatapos.

 ¡Tumacas ca! ¡tumacas ca! anya; ¡tumacas ca, paalam!

Tinitigan siya ni Ibarra n~g m~ga matang nagniningning; n~guni't sa
isang hudyat n~g dalaga'y lumayo ang binatang tila lan~go,
hahapayhapay....

Muling linucso ang pader at sumacay sa bangca. Tinatanaw siya sa paglayo
ni Maria Clarang nacadun~gaw sa palababahan n~g batalan.

Nagpugay si Elias at niyucuran siya n~g boong galang.


TALABABA:

 Ang nangyari ay nangyari na. Pasalamat tayo sa Dios at wala ca
n~gayon sa capuluang Marianas upang magtanim n~g camote.

 ¡Huwag po sana cayong haling; iya'y ang Virgen sa Antipolo! Iyang
ang nacapangyayari sa lahat; huwag po sana cayong haling!

 ¡Cung iya'y hindi lalaki at hindi siya mamatay, iya'y babaeng
totoong mainam na mainam!

 ¡Wala! gaya n~g sabi namin: ang sumucob sa magaling na lilim ay
mabuting pamalo ang sa canya'y inilalapit.

 ¡Siya n~ga! Sa canya'y totoong nararapat; sinabi co na sa una cong
pagcakita pa sa canya: ito'y isang filibustero. ¿Ano ang sinabi sa iyo,
pinsan, n~g general? ¿Ano naman ang sinabi mo sa canya, ano ang balitang
sinabi mo sa canya tungkol cay Ibarra?

 Maniwala po cayo na pagca siya'y hinatulan n~g parusang patayin,
na gaya n~g maaasahan, ay dahil sa aking pinsan.

 ¡Ay, pagcabutibuti mong pumaraan sa matalinong pakikipagsalitaan!
Nalalaman naming icaw ang tanun~gan n~g capitan general, na hindi
mapanatag cung hindi ca makita!... ¡Ah, Clarita!; pagcalakilaking tuwa
ang makita co icaw!

 Naparito cami't n~g upang cayo'y aming dalawin; ¡cayo'y
nacaligtas, salamat sa inyong m~ga caibigan!

 Siya n~ga, Clarita, n~guni't nacaraan na ang panahon n~g m~ga
himala; sinasabi naming m~ga castila: Magculang tiwala ca sa Virgen at
cumarimot ca.

 Naparito n~ga po cami't ang sadya pa naman namin ay pakiusapan
cayo tungcol sa _Virgen._

 Magsasalitaan tayo tungcol sa pamumuhay.




=LXI.=

=ANG PANGHUHULI SA DAGATAN.=


 Pakinggan po ninyo ang aking gagawing aking inisip, ani Elias na nag
ninilaynilay, samantalang pinatutun~guhan nila ang San Gabriel. Itatago
co cayo n~gayon sa bahay n~g isa cong caibigan sa Mandaluyong; dadalhin
co sa inyo ang lahat ninyong salapi, na aking iniligtas at itinago co sa
paanan n~g baliti, sa matalinghagang pinaglibin~gan sa inyong nunong
lalaki; at umalis cayo rito sa Filipinas.

 ¿At n~g pasaibang lupain aco? ang isinalabat ni Ibarra.

 Upang manatili cayo sa capayapaan sa natitira pa ninyong buhay. May
m~ga caibigan cayo sa Espana, cayo'y mayaman, macapagpapa_indulto_ cayo.
Sa papaano mang paraan, ang ibang lupai'y isang bayang sa ati'y lalong
magaling cay sa sarili.

Hindi sumagot si Crisostomo; naglininglining na hindi umiimic.

Dumarating sila n~g sandaling iyon sa ilog Pasig, at nagpasimula ang
bangca n~g pagsalun~ga sa agos. Nagpapatacbo ang isang nagcacabayo sa
ibabaw n~g tulay n~g Espana at may naririn~gig na isang mahaba't
matinding tunog n~g pito.

 Elias, ang muling sinabi ni Ibarra; nanggaling ang inyong casawiang
palad sa aking familia, iniligtas ninyong macaalawa ang aking buhay, at
hindi lamang may malaking utang na loob aco sa inyo, cung di naman
cautan~gan co rin sa inyo ang pagsasauli n~g inyong cayamanan, at
yayamang gayo'y sumama cayo sa akin at magsama tayong parang magcapatid.
Dito'y sawi rin cayong capalaran.

Umiling n~g boong capanglawan si Elias, at sumagot:

 ¡Hindi mangyayari! Tunay n~ga't hindi aco mangyayaring suminta't
magtamo n~g ligaya sa lupang aking kinamulatan, n~guni't mangyayaring
aco'y magkahirap at mamatay sa lupaing iyan at marahil ay dahil sa
canya; handog din cahi't cacaunti! ¡Ibig cong ang capahamacan n~g aking
baya'y siyang aking maguing capahamacan, at sa pagcat hindi
pinapagcacaisa tayo n~g isang mahal na caisipan, sa pagca't hindi
tumitiboc ang ating m~ga puso sa iisang pan~galan, nais cong mapakisama
aco sa aking m~ga cababayan sa casawiang palad n~g lahat, mapakisama man
lamang aco sa pagtan~gis sa pagdaralita naming lahat, na inisin n~g
iisang casamang palad ang lahat naming m~ga puso!

 ¿Cung gayo'y bakit inihahatol ninyo sa aking aco'y manaw?

 Sa pagca't sa ibang panig ay mangyayaring cayo'y lumigaya at aco'y
hindi, sa pagca't hindi cayo handa sa pagcacahirap, at sa pagca't
casususutan ninyo ang inyong bayan, cung dahil sa canya'y masawing palad
cayo isang araw; at wala n~g totoong casamasamaang palad na gaya n~g
masusot sa canyang bayang kinamulatan.

 ¡Hindi matuwid ang inyong palagay sa akin! ang biglang sinabi ni
Ibarra sa masaclap na tutol; nalilimutan ninyong cararating co pa
lamang dito'y pagdaca'y hinanap co ang canyang icagagaling.

 Huwag po cayong manghinuha, guinoo, hindi co cayo sinisisi; ¡maano na
n~gang cayo'y siyang uliranin n~g lahat! Datapuwa't aayaw acong humin~gi
sa inyo n~g m~ga hindi mangyayari, at huwag po cayong magagalit cung
sabihin co sa inyong cayo'y dinaraya n~g inyong puso. Dating iniibig po
ninyo ang kinamulatan ninyong bayan, sa pagca't ganyan ang sa inyo'y
itinuro n~g inyong ama; dating iniibig po ninyo ang kinamulatan ninyong
bayan, palibhasa'y sa canya naroroon ang inyong sinta, cayamanan,
cabataan, sa pagca't n~gumin~giti sa inyo ang lahat hindi pa gumagawa sa
inyo n~g lihis sa catuwiran ang kinamulatan ninyong bayan; dating
iniibig ninyo ang kinamulatan ninyong bayan, cawan~gis n~g ating
pag-ibig sa lahat n~g bagay na nagbibigay sa atin n~g caligayahan.
Datapuwa't ang araw na cayo'y maghirap, magutom, pag-usiguin, ipagcanulo
at ipagbili n~g inyo ring m~ga cababayan, sa araw na iya'y inyong
susumapain ang inyong sariling catawan, ang inyong kinamulatang bayan at
ang lahat.

 Nacasasakit sa akin ang inyong m~ga salita, ani Ibarra na
naghihinanakit.

Tumun~go si Elias, nagdilidili at muling nagsalita:

 Ibig cong iligtas cayo sa carayaan, guinoo, at ilihis co sa inyo ang
isang malungcot na pagsasapit sa panahong hinaharap. Inyo pong
alalahanin ang pakikipag-usap co sa inyo sa bangca ring ito at liwanag
nito ring buwang ito, na may isang buwan na n~gayon, humiguit cumulang;
sumasaligaya cayo niyon. Hindi macarating hanggang sa inyo ang pamanhic
n~g m~ga culang-palad; pinawalang halaga ninyo ang canilang m~ga daing,
sa pagca't daing n~g m~ga masasamang tao, lalong pinakinggan ninyo ang
canilang m~ga caaway at, cahi't aco'y nan~gatuwira't cayo'y aking
pinamanhica'y cumampi rin cayo sa panig n~g m~ga umaapi sa canila, at
niyao'y sumasainyong m~ga camay ang aco'y sumamang tao o ang aco'y
papatay upang aking maganap ang isang mahal na pan~gaco. Hindi itinulot
n~g Dios, sa pagca't namatay ang matandang puno n~g m~ga tulisan ...
¡Nacaraan ang isang buwan at n~gayo'y iba na ang inyong caisipan!

 Sumasacatuwiran po cayo, Elias, n~guni't ang tao'y isang hayop na
sumusunod sa casalucuyang m~ga nangyayari: niyo'y nabubulagan aco,
masama ang aking loob, ¿ayawan co ba? N~gayo'y inaclas n~g capahamacan
ang aking piring; tinuruan aco n~g aking pag-iisa at paghihirap sa
bilangguan; nakikita co n~gayon ang cakilakilabot na _cancer_ na
cumikitib sa m~ga namamayan dito n~gayon, na cumacapit sa canyang m~ga
laman at nagcacailan~gan n~g isang makirot at ganap na paglipol.
¡Binucsan nila ang aking m~ga mata, ipinamalas sa akin ang buloc na
sugat at canilang pinipilit na aco'y maguing masamang tao! At yamang
canilang inibig, magpifilibuster aco, n~guni't tunay na filibustero;
tatawaguin co ang lahat n~g culang palad, ang lahat n~g nacararamdam n~g
tiboc n~g puso sa loob n~g canyang dibdib, yaong m~ga taong sa inyo'y
nan~gagpasugo sa akin ... hindi aco maguiguing masamang tao, cailan ma'y
hindi masamang tao ang nakikibaca dahil sa canyang kinaguisnang bayan,
tumbalic. Sa loob n~g tatlong daang tao'y sila'y hinahalina natin,
hinihin~gan natin sila n~g pagsinta, minimithi nating tawaguin silang
capatid, ¿ano ang canilang isinasagot? Tayo'y sinasagot n~g lait at
paglibac, at ikinacait sa atin pati n~g ating calagayang pagca tao na
gaya rin n~g iba. ¡Walang Dios, walang pag-asa, walang habag sa capuwa
tao; wala n~ga cung di ang catuwiran n~g lacas!

Nagn~gan~galit si Ibarra; nan~gan~gatal ang canyang boong catawan.

Dumaan sila sa tapat n~g palacio n~g General, at canilang namasid na
tila nan~gagsisigalaw at nan~gagcacagulo ang m~ga bantay na sundalo.

 ¿Canila na yatang nasiyasat ang pagcacatanan? ang ibinulong ni
Elias Humiga po cayo, guinoo, at cayo'y tatabunan co n~g damo, sa
pagca't daraan tayo sa tabi n~g Polvorista'y baca maino n~g bantay na
sundalo cung bakit dalawa tayo.

Ang bangca ay isa riyan sa maninipis at makikipot na sasakyang hindi
lumalacad cung di dumudulas sa ibabaw n~g tubig.

Alinsunod n~ga sa inacala na ni Elias, siya'y pinahinto n~g bantay na
sundalo at tinanong cung saan siya galing.

 Nagdala po aco n~g damo sa Maynila, sa m~ga oidor at sa m`ga
cura, ang isinagot, na canyang guinagad ang anyo n~g pananalita n~g
m~ga taga Pandacan.

Lumabas ang isang sargento't inalam cung ano ang nangyayari.

 ¡Sulong! ang sinabi sa canya nito; ipinauunawa co sa iyo na huwag
cang magpapasacay sa iyong bangca can~gino man; bagong catatacas n~g
isang bilanggo. Cung siya'y mahuli mo at maibigay mo sa aki'y bibigyan
cata n~g isang magaling na pabuya.

 Opo, guinoo; ¿ano po ba ang m~ga icakikilala co sa canya?

 Siya'y nacalevita at nagwiwicang castila; hala, ¡icaw ang bahala!

Lumayo ang bangca. Lumin~gon si Elias at canyang nakita ang anyo n~g
bantay na sundalong nacatindig sa tabi n~g pampang.

 Masasayang sa atin ang ilang minutong panahon, ang sabing
marahan; dapat pumasoc tayo sa ilog Beata at n~g cunuwari'y taga
Penafrancia aco. Makikita po ninyo ang ilog na inawit ni Francisco
Baltazar.

Natutulog ang bayan sa liwanag n~g buwan. Nagtindig si Crisostomo't
upang canyang takhan ang catahimican n~g m~ga linalang na tulad sa
libin~gan. Makipot ang ilog at ang canyang m~ga pampan~gi'y capatagang
natatamnan n~g damo.

Itinapon sa pampang ni Elias ang canyang dala, tinangnan ang isang
mahabang tikin at cumuha sa ilalim n~g damo n~g m~ga bayong na walang
laman. Nagpatuloy sila n~g pamamangca.

 Cayo po ang may ari n~g inyong calooban, guinoo, at n~g inyong
hinaharap na panahon, ang sinabi niya cay Crisostomo, na nananatili sa
hindi pag-imic. N~guni't cung itutulot po ninyo sa akin ang isang
pagpapahiwatig, sasabihin co sa inyo: Tingnan po ninyong magaling ang
inyong gagawin, inyong papag-aalabin ang pagbabaca, palibhasa'y cayo'y
may salapi at catalinuhan at macacakita agad cayo n~g maraming m~ga
kagawad, at sa cawalang palad ay maraming masasama ang loob. Datapuwa,
sa pagbabacang itong inyong gagawin, ang lalong man~gahihirapa'y ang
m~ga walang icapagtatanggol at ang m~ga walang malay. Ang m~ga damdamin
ding may isang buwan na n~gayong sa aki'y umudyoc na sa inyo'y makiusap,
upang hin~gin ang m~ga pagbabagong utos, ang m~ga damdamin ding iyan ang
siyang umaakit n~gayon sa aking sa inyo'y magsabi na maglininglining
muna cayo. Hindi po nag-iisip ang m~ga tagaritong humiwalay sa Ina n~g
ating kinaguisnang lupa; walang hinihin~gi cung di caunting calayaan,
caunting pagbibigay catuwiran at caunting guiliw. Tutulun~gan cayo n~g
m~ga may galit, n~g m~ga masasamang tao, n~g m~ga wala n~g pagcasiyahan
sa sama n~g loob, datapuwa't hindi makikialam ang bayan. Magcacamali po
cayo, cung dahil sa nakita ninyong ang lahat ay madilim ay mag-acala po
cayong wala n~g pagcasiyahan sa sama n~g loob ang bayan. Nagdaralita
n~ga ang bayan, tunay n~ga, datapuwa't umaasa pa, nananalig pa, at caya
lamang siya titindig ay cung maubos na ang canyang pagtitiis, sa
macatuwid baga'y cung cailan ibiguin n~g m~ga namamahalang maubos ang
pagtitiis na iyan, bagay na may calayuan pa. Aco man ay hindi marahil
sumama sa inyo, hindi aco gagamit cailan man n~g m~ga huling panggamot
na iyan, samantalang nakikita cong may pag-asa pa ang m~ga tao.

 ¡Cung magcagayo'y gagawin cong hindi cayo casama! ang muling sinabi
ni Crisostomong talagang handa na.

 ¿Iyan po ba ang matibay na panucala ninyo?

 ¡Ang matibay at tan~gi, sacsi co ang pan~galan n~g aking ama! Hindi co
maaaring ipaagaw n~g pagayon na lamang ang aking capayapaa't ligaya, aco
na walang ibang hinan~gad cung di ang cagalin~gan, aco na ang lahat ay
aking iguinalang at tiniis dahil sa pagsinta sa isang religiong
magdaraya at mapagpaimbabaw, dahil sa pagsinta sa isang bayang aking
tinubuan. ¿Ano ang canilang itinumbas sa akin? Ang aco'y ibaon sa isang
imbing bilangguan at sirain ang magandang caasalan n~g aking talagang
maguiguing esposa. ¡Hindi! ¡cung hindi aco manghiganti'y maguiguing
isang casamasamaang gawa, maguiguing pagpapalacas n~g canilang loob
upang sila'y gumawa n~g bago't bagong m~ga paglabag sa catuwiran!
¡Hindi, cung di co gawin ang gayo'y maguiguing isang caruwagan, cahinaan
n~g loob, humibic at tuman~gis gayong may dugo't may buhay, gayong
inilangcap nila sa paglait at paghamit ang paglulugso n~g capurihan!
¡Tatawaguin co ang bayang mangmang na iyan, ipakikilala co sa canya ang
imbi niyang calagayan; na huwag siyang umisip sa m~ga capatid; wala n~ga
cung hindi m~ga lobo na nan~gaglalamunan, at sasabihin co sa canilang
laban sa caapihang ito'y tumitindig at tumututol ang walang hanggang
carapatan n~g tao upang tuclasin sa lacas ang canyang calayaan!

 ¡Ang bayang walang malay ang siyang maghihirap!

 ¡Lalong magaling! ¿Maipakikihatid po ba ninyo aco hanggang sa
cabunducan?

 ¡Hanggang sa malagay cayo sa capanatagan! ang sagot ni Elias.

Muling sila'y lumabas sa Pasig. Manacanacang nagsasalitaan sila n~g m~ga
walang cabuluhan.

 ¡Santa Ana! ang ibinulong ni Ibarra, ¿napagkikilala po ba ninyo ang
bahay na ito?

Casalucuyang dumaraan sila sa tapat n~g bahay na liwaliwan sa labas n~g
bayan n~g m~ga jesuita.

 ¡Diya'y aking tinamo ang mahabang panahong maligaya't masaya! ang
buntong-hinin~ga ni Elias. Napaririyan cami buwan buwan ... n~g
panahong iyo'y wan~gis aco sa m~ga iba: may cayamanan, may familia,
nananag-inip at nakikinikinita ang isang magandang panahong sasapit.
Nakikita co n~g m~ga panahong iyon ang aking capatid na babae na na sa
isang colegiong calapit; hinahandugan aco n~g m~ga bordadong gawa n~g
canyang m~ga camay ... sinasamahan siya n~g isang caibigang babae, na
isang magandang dalaga. Nagdaang lahat na parang isang panaguinip.

Nanatili sila sa hindi pag-imic hanggang sa dumating sa Malapad-na-bato.
Ang nacapamangca cung gabi sa Pasig, minsan man lamang, sa isa riyan sa
m~ga caayaayang gabing handog n~g Filipinas, pagca nagsasabog ang buwan,
mula sa dalisay na bughaw, n~g malungcot na pagpapaalaala; pagca
itinatago n~g dilim ang caimbihan n~g m~ga tao at kinucublihan n~g
catahimican ang abang alin~gawn~gaw n~g canilang tinig; pagca ang
Naturaleza ang tan~ging nagsasalita, ang m~ga gayon ang macauunawa n~g
pinagdidilidili n~g dalawang binata.

Nagtutuca ang carabinero sa Malapad-na-bato, at n~g makitang walang
laman ang bangca, at walang ano mang idinudulot na sucat niyang
masamsam, ayon sa dating caugaliang pinaglamnan na n~g calahatlahatang
m~ga carabinero at n~g m~ga carabinerong nan~garoroon, pinabayaan silang
macaraan agad.

Hindi rin naman nagsasapantaha n~g ano man ang guardia civil sa Pasig,
caya't hindi sila binagabag.

Nagpasimula n~g paguumaga n~g sila'y dumating sa dagatang noo'y maamo't
payapang tulad sa isang calakilakihang salamin. Cumuculimlim ang buwan
at nagcuculay rosa ang Casilan~ganan. Naaninagnagan nila sa malayo ang
isang bagay na culay nag-aaboabo, na untiunting lumalapit.

 Dito ang tun~go n~g falua, ang ibinulong ni Elias; humiga po cayo at
cayo'y tatacpan co nitong m~ga bayong.

Lalong lumiliwanag at nakikita n~g magaling ang anyo n~g sasakyan.

 Lumalagay sila sa pag-itan n~g pampang at natin, ang ipinahiwatig ni
Elias na nababalisa.

At untiunting binago ang tun~go n~g canyang bangca, na ano pa't
sumasagwang patun~go sa Binan~gunan. Nahiwatigan niya n~g malaking
pan~gin~gilabot na nagbabago naman n~g tumpa ang falua, samantalang
sinisigawan siya n~g isang tinig.

Huminto si Elias at nag-isip-isip. Malayo pa ang tabi at sila'y
mararating n~g bala n~g m~ga fusil n~g falua. Inacalang magbalic sa
Pasig; lalong matulin ang canyang bangca cay sa falua. N~guni ¡laking
casamang palad! nakita niyang nanggagaling sa Pasig ang isang bangca at
namamasdang cumikinang ang m~ga capacete at m~ga bayoneta n~g m~ga
guardia civil.

 Huli na tayo, ang ibinulong na namumutla.

Pinagmasdan niya ang canyang malalaking bisig, guinamit ang tan~ging
pasiyang nalalabi at nagpasimula n~g pagsagwan n~g boong lacas niya, na
ang tumpa'y sa dacong pulo n~g Talim. Samantala'y sumusun~gaw ang araw.

Dumudulas sa tubig ang bangca n~g totoong matulin; nakita ni Elias, sa
ibabaw n~g falua, na pumipihit, ang ilang taong nacatindig, na siya'y
kinacawayan.

 ¿Marunong po ba cayong magpalacad n~g isang bangca? ang tanong cay
Ibarra.

 Marunong po, ¿bakit?

 Sa pagca't mapapahamac tayo cung hindi aco tatalon sa tubig at n~g
sila'y aking iligaw. Hahabulin nila aco, aco'y mabuting luman~goy at
sumisid ... sila'y ilalayo co sa inyo, at pagcacagayo'y magpipilit
cayong lumigtas.

 ¡Huwag, matira po cayo at ipagbili natin n~g mahal ang ating buhay sa
canila!

 Walang cabuluhan, wala tayong sandata; papatayin tayong tulad sa
maliliit na ibon, n~g canilang m~ga fusil.

Narin~gig n~g sandaling iyon, ang isang _chis_ sa tubig, cawan~gis n~g
pagpatac sa tubig n~g isang bagay na mainit, na casunod agad-agad n~g
isang putoc.

 ¿Nakita na ninyo? ani Elias, at inilagay sa bangca ang
sagwan. Magkikita tayo sa gabing sinusundan n~g Pasco sa pinaglibin~gan
sa inyong nunong lalaki. ¡Lumigtas po cayo!

 ¿At cayo po?

 Iniligtas aco n~g Dios sa lalong mahihigpit na m~ga pan~ganib.

Naghubad si Elias; pinunit n~g isang bala ang canyang tan~gang baro at
narin~gig ang dalawang putoc. Hindi siya nagulumihanan, kinamayan n~g
mahigpit si Ibarra, na nananatili sa pagcahiga sa bangca; tumindig at
lumucso sa tubig na itinulac muna n~g paa ang munting sasakyan.

Narin~gig ang ilang sigaw, at hindi nalaon at sa malayo-layo n~g caunti
ay sumipot ang ulo n~g binata, na parang ibig na humin~ga, at saca
muling lumubog sa tubig.

 ¡Ayun, ayun siya! ang sigawan n~g ilang tinig at muling humaguing ang
m~ga bala.

Hinabol siya n~g falua at n~g bangca; isang bahagyang guhit n~g bula ang
siyang pinagcacakitaan n~g canyang dinaraanan, na ano pa't nalalao'y
lalong nalalayo sa bangca na lulutanglutang na anaki'y walang tao.
Cailan ma't sumusun~gaw sa tubig ang lumalan~goy at n~g humin~ga,
pagdaca'y pinagbabarilanan siya n~g m~ga guardia civil at n~g m~ga
faluero.

Tumatagal ang paghahabulan; malayo na ang bangca ni Ibarra, lumalapit
naman sa tabi ang lumalan~goy, at ang layo na lamang ay may m~ga
limampong dipa. Pagod na ang m~ga gumagaod, datapuwa't si Elias ay gayon
din, sa pagca't madalas isipot ang ulo, at sa iba't ibang daco
sumisipot, na wari'y inililigaw mandin ang m~ga umuusig sa canya. Hindi
na itinuturo n~g tacsil na bula n~g tubig ang dinaraanan n~g maninisid.
Minsan pang nakita nila siya sa dacong ang layo sa tabi ay sampong dipa,
binaril siya nila ...; nagdaan pagcatapos ang m~ga minuto; wala n~g
sumipot uli sa ibabaw n~g payapa at walang taong tubig sa dagatan.

Nang macaraan ang calahating oras, sinasapantaha n~g isang manggagaod na
canyang namasdan sa tubig, sa malapit sa guilid, ang m~ga bacas n~g
dugo, n~guni't umiiling ang canyang m~ga casama, sa isang anyong hindi
mapagwari cung sumasang-ayon sila o hindi.




=LXII.=

=PAGPAPALIWANAG NI PARI DAMASO.=


Naguing walang cabuluhang matimbon sa ibabaw n~g isang mesa ang m~ga
mahahalagang handog sa pagcacasal; cahi't ang m~ga brillante na nasa
canilang m~ga _estuche_ na terciopelong azul, ang m~ga bordado mang
pinya, ang m~ga pieza man n~g sutla ay hindi nacaaakit sa m~ga panin~gin
ni Maria Clara. Tinitingnan n~g dalaga, na hindi nakikita at hindi
binabasa ang pamahayagang nagbabalita n~g pagcamatay ni Ibarra, na
nalunod sa dagatan.

Caguinsagunsa'y naramdaman niyang dumarapo sa ibabaw n~g canyang m~ga
mata ang dalawang camay, tinatan~gnan siya at isang masayang tinig, ang
cay pari Damaso, ang sa canya'y nagsasalita:

 ¿Sino aco? ¿sino aco?

Lumucso si Maria Clara sa canyang upuan at pinagmasdan siyang may
malaking tacot.

 Tan~garia, ¿natacot ca ba, ha? Hindi mo aco hinihintay, ¿ano?
Talastasin mong naparito acong galing sa m~ga lalawigan upang humarap sa
iyong casal.

At lumapit na taglay ang isang n~giti n~g ligaya, at inilahad cay Maria
Clara ang camay at n~g hagcan. Lumapit si Maria Clarang nan~gan~gatal at
ilinapit n~g boong paggalang ang camay na iyon sa canyang m~ga labi.

 ¿Ano ang nangyayari sa iyo, Maria? ang tanong n~g franciscano, na
nawalan n~g masayang n~giti at napuspos n~g balisa; malamig ang camay
mo, namumutla ca ... ¿may sakit ca ba, bunso co?

At hinila ni pari Damaso si Maria Clara sa canyang candun~gang taglay
ang isang pagliyag na hindi nasasapantaha nino mang canyang macacaya,
tinangnan ang dalawang camay n~g dalaga, at siya'y tinanong sa
pamamag-itan n~g titig.

 Wala ca na bang catiwala sa iyong inaama? ang itinanong na ang anyo'y
naghihinananakit mandin; hala umupo ca rito't saysayin mo sa akin ang
m~ga maliliit na bagay na isinasama n~g iyong loob, gaya n~g dating
guinagawa mo sa akin n~g panahong icaw ay musmos pa, pagca nacacaibig
cang gumawa n~g m~ga munecang pagkit. Nalalaman mo n~g magpacailan man
ay minamahal cata ... cailan ma'y hindi cata kinagalitan....

Nawala ang magaspang at bugal-bugal na tinig ni pari Damaso at ang
humalili ay mairog na anyo n~g pananalita. Nagpasimula si Maria Clara
n~g pag-iyac.

 ¿Tumatan~gis ca ba, anac co? ¿bakit ca ba umiiyac? ¿Nakipagcagalit ca
ba cay Linares?

Nagtakip n~g m~ga tain~ga si Maria Clara.

 ¡Huwag sana ninyo siyang bangguitin ... n~gayon! ang sigaw n~g
dalaga.

Tiningnan siya ni pari Damasong puspos n~g pagtataca.

 ¿Aayaw ca bang ipagcatiwala sa akin ang iyong m~ga lihim? ¿Hindi ba
laguing pinagsicapang cong bigyang catuparan ang bawa't iyong maibigan?

Itinin~gala n~g dalaga sa canya ang m~ga matang puno n~g m~ga luha,
sandaling siya'y tinitigan, at muling tuman~gis n~g malaking capaitan.

 ¡Huwag cang tuman~gis n~g ganyan, anac co, sa pagca't nagbibigay sakit
sa akin ang iyong m~ga luha! ¡Saysayin mo sa akin ang iyong m~ga
ipinagpipighati; makikita mo cung tunay na minamahal ca n~g iyong
inaama!

Marahang lumapit sa canya si Maria Clara, lumuhod sa canyang paanan,
itinin~gala sa canya ang mukhang napapaliguan n~g luha, at saca sinabi
sa canya n~g tinig na bahagya n~g mawatasan:

 ¿Iniibig po ba ninyo aco?

 ¡Musmos!

 ¡Cung gayo'y ... ampunin ninyo ang aking ama at huwag po ninyo acong
ipacasal!

At saca sinabi n~g dalaga ang huling pagkikita nila ni Ibarra, n~guni't
inilin~gid niya ang lihim n~g canyang paguiguing tao.

Bahagya nang macapaniwala si pari Damaso sa canyang naririn~gig.

 ¡Samantalang siya'y buhay, ang ipinatuloy n~g dalaga, inacala cong
lumaban, naghihintay aco, aco'y umaasa! Ibig cong mabuhay upang
macarin~gig aco n~g m~ga balitang tungcol sa canya ... ¡datapuwa't
n~gayong siya'y pinatay, wala na n~gang cadahilanan upang mabuhay aco't
magcasakit!

Sinabi niya ang m~ga salitang ito n~g madalang, mahina ang tinig,
banayad, walang luha.

 N~guni't tan~ga, ¿hindi ba macalilibong magaling si Linares cay ...?

 ¡Nang buhay pa siya'y macapag-aasawa aco ... inaacala cong magtanan
pagcatapos ... walang hinahan~gad ang aking ama cung di ang
pakikicamag-anac! N~gayong patay na siya, sino ma'y hindi macatatawag sa
aking esposa ... Nang buhay pa siya'y mangyayaring aco'y magpacasama,
malalabi sa akin ang saya n~g loob sa pagcaalam na siya'y buhay pa at
marahil maaalaala aco; n~gayong siya'y patay na ... ang convento o ang
libin~gan.

Palibhasa'y totoong matindi ang pananalita n~g dalaga, nawala cay pari
Damaso ang masayang anyo at naggunamgunam.

 ¿Lubha bang malaki ang pag-ibig mo sa canya? ang itinanong n~g
pautal.

Hindi umimic si Maria Clara. Inilun~gayn~gay ni pari Damaso sa canyang
dibdib ang canyang ulo at hindi umimic.

 ¡Anac co! ang biglang sinabi n~g tinig na sira; patawarin mo aco, na
hindi co sinasadya'y aking ipinahamac ang iyong caligayahan. Ang
mangyayari sa iyo sa hinaharap ang aking iniisip, minimithi co ang iyong
caligayahan. ¿Paano ang aking pagpapahintulot na pacasal icaw sa isang
taga rito, upang icaw ay aking mapanood na esposang cahabaghabag at
inang culang palad? Hindi co maialis sa iyong ulo ang iyong pagsinta,
caya't humadlang aco n~g boo cong lacas, guinawa co ang lahat n~g lihis
sa catuwiran, dahil sa iyo, sa iyo lamang dahil. Cung icaw ay naguing
asawa niya, tatan~gis ca pagcatapos, dahil sa calagayang pagca inianac
dito n~g asawa mo, na laguing nabibin~git sa lahat n~g pag-api't
pagpapahirap na walang calasag sa pagsasanggalang; cung maguing ina ca
na'y tatan~gisan mo ang casawiang palad n~g iyong m~ga anac; cung sila'y
papag-aralin mo't n~g dumunong, inihahanda mo sa canila ang masaclap na
mararating; maguiguing caaway sila n~g religion, at cung magcagayo'y
makikita mo sila sa pagcabitay o sa pagcapatapon; cung pabayaan mo
namang mangmang, makikita mo namang sila'y tinatampalasan at
sumasacaimbihan! ¡Hindi co n~ga mangyaring maitulot! Dahil dito'y
inihahanap cata n~g isang asawang macapaghahandog sa iyo n~g pagca inang
maligaya n~g m~ga anac na macapag-uutos at hindi mapag-uutusan, na
macapagpaparusa't hindi magdaralita.... Nalalaman cong mabait n~ga ang
yong catoto buhat sa camusmusan, minamahal co siya't gayon din ang
canyang ama, datapuwa't pinagtamnan co sila n~g galit, mula n~g makita
cong sila ang maguiguing dahil n~g iyong casawaliang palad, sa pagca't
cata'y minamahal, cata'y pinacasisinta, cata'y iniibig na cawan~gis n~g
pag-ibig sa isang anac; walang umiirog sa akin cung di icaw na n~ga
lamang; napanood co ang iyong pag-laki; hindi nacararaan ang isang oras
na hindi cata inaalaala; napapanaguinip co icaw; icaw ang tan~ging
catuwaan co....

At tuman~gis si pari Damasong tulad sa isang musmos.

 ¡Cung gayon, cung aco'y inyong minamahal, huwag po sanang ipahamac
ninyo aco magpacailan man; patay na siya, ibig cong mag-monja!

Itinuon n~g matanda ang noo sa canyang camay.

 ¡Mag-monja, mag-monja! ang inulit ulit. Hindi mo nalalaman, anac co,
ang pamumuhay, ang talinghagang nagcucubli sa loob n~g m~ga pader n~g
convento, hindi mo nalalaman! Macalilibong iniibig cong mapanood cong
icaw ay nagcacasakit sa mundo, cay sa makita co icaw na nacuculong sa
convento. Sa mundo'y maririn~gig ang iyong m~ga daing, doo'y wala cung
di ang m~ga pader ... ¡Icaw ay maganda, totoong maganda, hindi ca
sumilang sa maliwanag upang icaw ay masoc sa pag-momonja, upang maguing
esposa ca ni Cristo! Maniwala ca sa akin, anac co, kinacatcat na lahat
n~g panahon; macalilimot ca cung malaon, iibig ca, iibig ca sa asawa mo
... cay Linares.

 ¡O ang convento o ... ang camatayan! ang inulit ni Maria Clara.

 ¡Ang convento, ang convento o ang camatayan! ang mariing sabi ni pari
Damaso. Maria, matanda na aco, hindi na mangyayaring tumagal pa ang
aking pagcacalin~ga sa iyo't sa iyong capanatagan.... Humirang ca n~g
ibang bagay, humanap ca n~g ibang sisintahin, ibang binata, cahi't na
sino, datapuwa't huwag lamang ang convento.

 ¡Ang convento o ang camatayan!

 ¡Dios co, Dios co! ang isinigaw n~g sacerdote, na tinacpan n~g m~ga
camay ang ulo; pinarurusahan mo aco, anong gagawin! datapuwa't
calin~gain mo ang aking anac na babae!...

At linin~gon ang dalaga:

 ¿Ibig mong maguing monja? maguiguing monja ca; aayaw acong mamatay
icaw.

Hinawacan ni Maria Clara ang canyang dalawang camay, pinisil, hinagcan
at lumuhod.

 ¡Inaama co, inaama co! ang inulit-ulit.

Umalis pagcatapos si pari Damasong mapanglaw, nacatun~go at nagbubuntong
hinin~ga.

 ¡Dios, Dios, tunay n~gang nabubuhay ca, yamang aco'y iyong
pinarurusahan! ¡n~guni't manghiganti ca sa akin at huwag mong pahirapan
ang walang casalanan, iligtas mo ang aking anac!




=LXIII.=

=ANG GABING SINUSUNDAN N~G PASCO N~G PAN~GAN~GANAC.=


Sa itaas, sa balisbis n~g isang bundoc, sa tabi n~g isang agusan,
natatago sa guitna n~g m~ga cahoy ang isang dampa na nacalagay sa ibabaw
n~g m~ga licolicong puno n~g m~ga cahoy. Sa ibabaw n~g canyang bubong na
cugon ay gumagapang na sagana sa calaguan ang calabaza, na humihitic n~g
m~ga bun~ga at n~g m~ga bulaclac; napapamutihan ang abang tahanang iyon
n~g m~ga sun~gay n~g usa't n~g m~ga bun~go n~g baboy-ramo, na may m~ga
pan~gil ang iba. Diyan tumatahan ang isang mag-anac na tagalog, na ang
pan~gan~gaso't pagpuputol n~g cahoy na panggatong ang guinagawa.

Sa lilim n~g isang cahoy, ang nunong lalaki'y gumagawa n~g m~ga walis na
tinting, samantalang naglalagay ang isang dalaga sa isang bacol n~g m~ga
itlog n~g inahing manoc, m~ga dayap at m~ga gulay. Dalawang bata, isang
lalaki't isang babae'y magcasamang naglalaro. May isa pang batang
lalaking putlain, mukhang namamanglaw, malalaki ang m~ga mata at malalim
cung tumin~gin, at siya'y nacaupo sa ibabaw n~g isang nacahigang puno
n~g cahoy. Mapagkikilala natin sa canyang namamayat na mukha ang anac na
lalaki ni Sisa, si Basilio, na capatid ni Crispin.

 Paggaling n~g paa mo, ang sabi sa canya n~g batang babae; maglalaro
tayo n~g pico-picong-taguan, aco ang inainahan.

 Saasama ca sa amin sa pag-akyat sa taluctoc n~g bundoc, ang dagdag
n~g batang lalaki; iinom ca n~g dugo n~g usang pinigaan n~g catas n~g
dayap at icaw ay tataba, at cung mataba ca na'y tuturuan cata n~g
paglucso sa magcabicabilang malalaking bato, na na sa ibabaw n~g agusan.

N~gumin~giti n~g mapanglaw si Basilio, tinitingnan ang sugat n~g canyang
paa at pagcatapos ay ibinabaling ang panin~gin sa araw na mainam na
totoo ang sicat.

 Ipagbili mo ang m~ga walis na ito, anang nunong lalaki sa dalaga; at
ibili mo n~g ano man ang m~ga capatid mo, sa pagca't Pasco n~gayon.

 ¡M~ga reventador, ibig co n~g m~ga reventador! ang sigaw n~g batang
lalaki.

 ¡At ibig co naman ang isang ulong mailagay co sa aking manica! ang
sigaw naman n~g batang babae, at tinangnan sa tapis ang canyang capatid.

 At icaw, ¿ano naman ang ibig mo? ang tanong n~g nuno cay Basilio.

Tumindig itong nahihirapan at lumapit sa matandang lalaki.

 Guinoo, ang sinabi niya; ¿nagcasakit po pala acong mahiguit na isang
buwan?

 Buhat n~g masumpong ca naming hindi nacacaalam-tao't puno n~g m~ga
sugat ay dalawang buwan na sa itaas ang nacararaan; ang isip nami'y
mamamatay icaw....

 ¡Gantihin nawa cayo n~g Dios; cami po'y totoong mahihirap! ang muling
sinabi ni Basilio; datapuwa't yayamang Pasco n~gayon, ibig cong pa sa
bayan upang aking tingnan ang aking ina't capatid na maliit. Marahil
hinahanap nila aco.

 N~guni't anac co, hindi ca pa magaling at malayo ang bayan mo; hindi
ca darating doon sa hating gabi.

 ¡Hindi po cailan~gan, guinoo! Marahil po'y totoong namamanglaw ang
aking ina't capatid na maliit; sa taon tao'y nagsasamasama cami sa
fiestang ito ... n~g taong nagdaa'y isang isda ang aming kinaing tatlo
... ang ina co marahil ay iyac n~g iyac n~g paghanap sa akin.

 ¡Hindi ca darating na buhay sa bayan, bata! Sa gabing ito'y may
inahing manoc tayo at tapa n~g baboy-ramo. Hahanapin ca n~g aking m~ga
anac na lalaki cung umuwi silang galing sa parang....

 Marami po cayong m~ga anac, at ang aking ina'y wala cung di caming
dalawa lamang; ¡marahil ipinalalagay na acong patay! ¡Ibig co po siyang
bigyan sa gabing ito n~g galac, n~g isang aguinaldo ... isang anac!

Naramdaman n~g matandang lalaking nangguiguilid ang canyang luha,
ipinatong sa ulo n~g batang lalaki ang canyang camay at sinabi sa
canyang nababagbag ang puso:

 ¡Tila ca matandang tao! Hala, paroon ca na, hanapin mo ang iyong
nanay, ibigay mo sa canya ang aguinaldo ... n~g Dios, gaya n~g sabi mo;
cung nalaman co lamang ang pan~galan n~g iyong bayan, sana'y naparoon
aco n~g icaw ay may sakit. Lacad na, anac co, at samahan ca nawa n~g
Dios at n~g poong si Jesus. Sasamahan ca n~g apo cong si Lucia hanggang
sa bayang malapit dito.

 ¿Bakit, aalis ca ba? ang tanong sa canya n~g batang lalaki. Diyan sa
ibaba'y may m~ga sundalo, maraming m~ga tulisan. ¿Aayaw ca bang makita
ang aking m~ga reventador? ¡Pum! ¡purumpum!

 ¿Aayaw ca ba n~g pico-picong taguan? ang tanong naman n~g batang
babae; ¿nacapagtago ca na ba? ¿Hindi ba totoong nacatutuwa ang habulin
at magtago?

N~gumiti si Basilio; dinampot ang canyang tungcod at nagsalitang
nanglalaglag ang m~ga luha sa m~ga mata:

 Babalic aco agad, anya; dadalhin co rito ang maliit cong capatid,
makikita ninyo siya at cayo'y makikipaglaro sa canya; siya'y casing laki
mo.

 ¿Pipilaypilay rin ba cung lumacad? ang tanong n~g batang babae; cung
gayo'y siya ang ating gagawing ina-inahan sa pico-pico.

 Huwag mo caming calilimutan, ang sabi sa canya n~g matandang
lalaki; dalhin mo itong tapa n~g baboy-ramo at ibigay mo sa iyong
nanay.

Sinamahan siya n~g m~ga bata hanggang sa tulay na cawayang nacalagay sa
ibabaw n~g agusang main~gay ang lagaslas.

Pinacapit siya ni Lucia sa canyang m~ga bisig at nawala sila sa m~ga
panin~gin n~g m~ga bata.

Malicsing lumacad si Basilio, baga man may tali ang canyang binti.

....................................................................

Humahaguinit ang han~ging sa labas at nan~gan~galigkig sa guinaw ang
m~ga taga San Diego.

Niyo'y gabing sinusundan n~g Pasco n~g Pan~gan~ganac, n~guni't gayon
ma'y malungcot ang bayan. Walang nacasabit sa m~ga bintanang isang farol
man lamang na papel, walang ano mang cain~gayan sa m~ga bahay na
nagbabalita n~g casayahang gaya n~g m~ga nacaraang taon.

Sa «entresuelo» n~g bahay ni capitang Basilio'y nagsasalitaan sa tabi
n~g isang _rejas_, ito't si don Filipo (pinapagcaibigan sila n~g
pagcapahamac ni don Filipo), samantalang sa cabilang _rejas_ nama'y
tumatanaw sa daan si Sinang, ang canyang pinsang si Victoria at ang
magandang si Iday.

Nagpapasimula n~g pagsicat ang buwang patunaw sa naaabot n~g panin~gin
at pinapagcuculay guinto ang m~ga alapaap, m~ga cahoy at m~ga bahay, at
tuloy nan~gagbibigay n~g mahahaba't wari'y m~ga fantasmang m~ga anino.

 ¡Hindi cacaunti ang inyong capalarang lumabas, na alinsunod sa pasya
n~g hucom ay walang casalanan, sa m~ga panahong ito! ang sabi ni
capitang Basilio cay don Filipo; tunay n~ga't sinunog nila ang inyong
m~ga libro, n~guni't lalong malaki ang nan~gawala sa m~ga iba.

Lumapit sa _rejas_ ang isang babae at tumin~gin sa dacong loob.
Nagniningning ang canyang m~ga mata, namamayat ang canyang mukha, lugay
at gusot ang canyang m~ga buhoc, binibigyan siya n~g buwan n~g cacaibang
anyo.

 ¡Si Sisa! ang biglang sinabi ni don Filipo, at saca siya humarap cay
capitang Basilio, samantalang lumalayo ang ulol na babae.

 ¿Hindi po ba na sa sa bahay siya n~g medico? ang
itinanong; ¿gumaling na po ba?

N~gumiti n~g masaclap si capitang Basilio.

Natacot ang medicong siya'y isumbong na caibigan ni don Crisostomo, at
ang guinawa'y pinaalis si Sisa sa canyang bahay. N~gayo'y muling
nagpapacabicabila na namang ulol na gaya n~g dati, umaawit, hindi
gumagawa n~g masama can~gino man at natitira sa gubat....

 ¿Ano ano pa po ang m~ga nangyari sa bayan mula n~g umalis cami rito?
Nalalaman cong tayo'y may curang bago at bagong alferez....

 ¡Catacotacot na m~ga panahon, umuudlot ang cataohan! ang ibinulong ni
capitang Basilio, na ang nacaraan ang iniisip. Tingnan po ninyo,
kinabucasan n~g inyong pag-alis ay nasumpun~gang patay ang sacristang
mayor, nacabitin sa palupo n~g canyang bahay. Dinamdam na totoo ni pari
Salvi ang canyang pagcamatay at sinamsam na lahat ang canyang m~ga
papel. ¡Ah, namatay rin ang filosofo Tasio, at ibinaon siya sa
libin~gan n~g m~ga insic.

 ¡Cahabaghabag naman si don Anastasio! ang ibinuntong hinin~ga ni don
Filipo, ¿at ang canyang m~ga libro?

 Sinunog na lahat n~g m~ga madasalin, sa pagca't sa ganya'y inaacala
nilang sila'y mararapat sa Dios. Wala acong nailigtas cahi't ang libro
man lamang ni Ciceron ... walang guinawang ano man ang gobernadorcillo
upang sansalain ang gayong gawa.

Capuwa hindi umimic ang dalawa.

Naririn~gig n~g sandaling iyon ang awit na cahapishapis at mapanglaw n~g
ulol na babae.

 ¿Nalalaman mo ba cung cailan ang casal ni Maria Clara, ang tanong ni
Iday cay Sinang.

 Hindi, ang isinagot nito; tumanggap aco n~g isang sulat ni Maria
Clara, n~guni't aayaw cong bucsan sa tacot na aking maalaman. ¡Caawaawa
si Crisostomo!

Ang balita'y cung di cay Linares, si capitang Tiago'y nabitay sana, ¿ano
ang cahihinatnan ni Maria Clara? ang pahiwatig ni Victoria.

Nagdaan ang isang batang lalaking pipilaypilay; tumatacbong ang tun~go'y
sa plaza na pinanggagalin~gan n~g awit ni Sisa. Siya'y si Basilio.
Nasumpun~gan n~g bata ang canyang bahay, na walang tao at guiba;
pagcatapos n~g maraming pagtatanong, ang canyang nausisa lamang ay ang
canyang ina'y ulol at nagpapagalagala sa bayan; wala siyang cabalibalita
cay Crispin.

Kinain ni Basilio ang luha, linunod ang canyang pighati, hindi na
nagpahin~ga't hinanap ang canyang ina. Dumating sa bayan, ipinagtanong
ang canyang ina, at dumating ang awit sa canyang m~ga tain~ga.
Piniguilan n~g culang palad ang pan~gan~gatal n~g canyang m~ga binti at
nag-acalang tumacbo't n~g payacap sa canyang ina.

Linisan n~g ulol na babae ang plaza't tinun~go ang tapat n~g bahay n~g
bagong alferez. N~gayo'y gaya rin n~g unang may isang bantay na sundalo
sa pintuan, at isang ulo n~g babae ang siyang nanun~gaw sa bintana,
n~guni't hindi na ang Medusa, n~gayo'y isang bata ang gulang; hindi
pawang sawing palad ang bawa't alferez.

Nagpasimula n~g pag-awit si Sisa sa tapat n~g bahay, na tinititigan ang
buwang nagduruyan sa isang lan~git na azul at napapag-itanan n~g m~ga
alapaap na culay guinto. Nakikita siya ni Basilio'y hindi macapan~gahas
lumapit, at marahil hinihintay niyang umalis doon; lumalacad sa
magcabilacabila, n~guni't pinan~gin~gilagan ang paglapit sa cuartel.

Pinakikinggang magaling n~g babaeng bata pang na sa sa bintana ang awit
n~g ulol na babae, at ipinag-utos sa bantay na sundalong papanhikin ang
ulol na iyon sa cuartel.

Pagcakita ni Sisang lumalapit ang sundalo at n~g marin~gig ang tinig
nito, sa malaking tacot ay nagpacatacbotacbo, at ang Dios ang nacacaalam
cung paano ang pagtacbo n~g isang ulol. Sinundan siya ni Basilio, at sa
pan~gan~ganib na baca hindi na niya makita'y tumacbo at nalimutan tuloy
ang sakit n~g canyang m~ga paa.

 ¡Tingnan na n~ga lamang ninyo cung paano ang paghabol n~g batang iyan
sa ulol na babae! ang sigaw na nagagalit n~g isang alilang babae, na na
sa daan.

At n~g makita niyang ipinagpapatuloy ang paghagad sa ulol na babae,
dumampot n~g isang bato't inihaguis sa bata, at sinabi:

 ¡Ayan ang iyo! ¡pagcasayangsayang at natatali ang aso!

Naramdaman ni Basilio ang isang pucol sa canyang ulo, n~guni't nagtuloy
n~g pagtacbo at hindi inalumana. Tinatahulan siya n~g m~ga aso,
sumisigaw ang m~ga gansa, binubucsan ang m~ga ibang bintana at may
sumusun~gaw na isang mapagusisa, at sinasarhan naman ang ibang bintana,
sa pan~gan~ganib na baca iyo'y cawan~gis din n~g gabi n~g m~ga
caguluhan.

Dumating sila sa labas n~g bayan. Nagpasimula si Sisa n~g paghina n~g
pagtacbo; malaking totoo ang calayuan niya sa humahabol sa canya.

 ¡Nanay, aco po! ang isinigaw sa canya n~g siya'y matanawan.

Bahagya lamang narin~gig n~g ulol na babae ang tinig ay nagpasimula na
naman n~g pagtacas.

 ¡Nanay, aco po! ang isinigaw n~g bata na walang pagcasiyahan sa
pighati.

Hindi nacacarin~gig ang ulol na babae, sinusundan siya n~g anac na
humihin~gal. Naraanan na nila ang m~ga pananim at malapit na sila sa
gubat.

Nakita ni Basiliong pumasoc sa gubat na iyon ang canyang ina at siya'y
pumasoc naman. Ang m~ga damo, ang maliliit na cahoy, ang matinic na m~ga
yantoc at ang m~ga ugat na umuutlaw sa lupa ay nan~gagsisihadlang sa
tacbo n~g dalawa. Sinusundan n~g anac ang naaaninagnagan niyang catawan
n~g canyang ina, na manacanacang liniliwanagan n~g m~ga sinag n~g buwang
pumapasoc sa m~ga pag-itan n~g m~ga san~ga. Yaon ang talinghagang gubat
n~g familia ni Ibarra.

Macailang natisod at narapa ang bata, n~guni't tumitindig, hindi
nagdaramdam sakit; ang boong caluluwa niya'y pumatun~go sa canyang m~ga
mata, na sumusunod sa anyo n~g irog niyang ina.

Canilang dinaanan ang ilat na bumubulong n~g matimyas; ang m~ga tinic
n~g cawayang nan~gahulog sa putic n~g pampang ay tumitimo sa m~ga paa
niyang hubad: hindi humihinto si Basilio upang bunutin ang m~ga tinic na
iyon.

Nakita niya n~g boong pagtataca na tinutun~go n~g canyang ina ang
malagong parang at pumasoc sa pintong cahoy na pangsara sa
pinaglibin~gan n~g matandang castila sa paanan n~g baliti.

Binanta ni Basiliong siya'y pumasoc naman, n~guni't nasunduan niyang
nacasara ang pinto. Ipinagsasanggalang ang pintong iyon n~g ulol na
babae, n~g canyang m~ga payat na bisig at gusamot na ulo, na ano pa't
pinapananatili n~g canyang boong lacas sa pagcasara.

 ¡Nanay, aco po, aco po, aco'y si Basilio, ang inyong anac! ang sigaw
n~g batang hapo na, at nagpacalugmoc.

Datapuwa't hindi nagluluwag ang ulol na babae; isinisicad ang canyang
m~ga paa sa lupa at ipinaglalabang mainam ang pinto.

Sinuntoc ni Basilio ang pinto, inihahampas doon ang ulong napapaliguan
n~g dugo, umiyac, n~guni't walang cabuluhang lahat. Nagtindig n~g boong
hirap, pinagmasdan ang pader at iniisip niyang canyang hagdanan,
n~guni't wala siyang nasumpun~gang magawang hagdan. Nilibot niya, n~g
magcagayon, at nakita niya ang isang san~ga n~g malungcot na cahoy na
humahalang sa isa namang san~ga rin n~g ibang cahoy. Nag-ukyabit siya:
gumagawa n~g cababalaghan ang canyang pagsintang-anac, nagpalipatlipat
siya sa m~ga san~ga hanggang sa dumating sa baliti, at napanood pa
niyang itinutuon ang ulo n~g canyang ina sa pinto.

Narin~gig ni Sisa ang in~gay na guinagawa ni Basilio sa m~ga san~ga,
lumin~gon at nag-acalang tumacas, n~guni't nagpatihulog sa cahoy ang
anac, niyacap niya ang canyang ina at pinuspos n~g halic, at hinimatay
pagcatapos.

Namasdan ni Sisa ang noong napapaliguan n~g dugo; yumucod sa canya, ang
m~ga mata n~g babae'y tila mandin tatacas sa kinalalagyan, pinagmasdan
siya sa mukha at ang m~ga namumutlang pagmumukhang iyo'y siyang pumagpag
n~g bait na gumugupiling sa canyang m~ga utac n~g ulo, may sumipot na
tulad sa isang kislap sa canyang pag-iisip, nakilala ang canyang anac
at, nagpacabigaybigay n~g isang sigaw, at pagcatapos ay nahandusay sa
hinimatay na batang canyang niyayacap at hinahagcan.

Nanatiling hindi cumikilos ang ina at ang anac....

Nang pagsaulang-tao si Basilio'y nakita niyang hindi nacacaalam tao ang
canyang ina. Tinawag niya ang canyang ina, canyang ipinan~galan ang
lalong matitimyas na palayaw, at n~g mamasid niyang hindi naguiguising
at hindi man lamang humihin~ga'y nagtindig, tinun~go ang agos at cumuha
n~g caunting tubig na canyang inilagay sa binalisungsong na dahon n~g
saguing, at canyang winiligan n~g tubig na iyon ang namumutlang mukha
n~g canyang ina. N~guni't hindi cumilos n~g camunti man lamang ang ulol
na babae, nananatili sa pagcapikit.

Pinagmasdan siya ni Basiliong nagugulat; idinaiti ang canyang tain~ga sa
puso n~g babae; n~guni't ang payat at lanta n~g dibdib ay malamig at
hindi tumitiboc: inilagay niya ang canyang m~ga labi sa m~ga labi n~g
canyang ina ay wala siyang naramdamang camunti man lamang na paghin~ga.
Niyacap n~g culang palad ang bangcay at tuman~gis n~g boong capaitan.

Lumiliwanag ang buwan sa lan~git n~g boong cadakilaan, nagbubuntong
hinin~ga ang mahinhing amihan sa paghihip at humuhuni ang m~ga cagaycay
sa ilalim n~g m~ga damo.

Ang gabing pawang caliwanagan at catuwaan sa lubhang maraming m~ga
musmos, na sa mainit na sinapupunan n~g m~ga casambahay ipinagdiriwang
ang fiestang lalong may m~ga matatamis na nagugunita; ang fiestang
nagpapaalaala n~g unang titig n~g pagsinta na ipinadala n~g lan~git sa
lupa; sa gabing iyang ang lahat n~g magcacasambahay na m~ga binyaga'y
cumacain, umiinom, sumasayaw, umaawit, tumatawa, naglalaro, sumisinta,
nan~gaghahalican ... sa gabing iyan, na sa m~ga lupaing malalamig ay
nagtataca ang camusmusan sa wari'y himalang cahoy na pino, na humihitic
n~g m~ga ilaw, m~ga manica, m~ga matamis at makikintab na palarang
papel, na pinanonood n~g nan~gasisilaw na mabibilog na m~ga matang
kinaaninuhan n~g pagca walang malay, ang gabing iya'y walang idinudulot
cay Basilio cung di isang pan~gun~gulila. ¿Sino ang nacacaalam? Marahil
sa bahay n~g malungcuting si pari Salvi ay nan~gaglalaro rin ang m~ga
bata, marahil ay canilang inaawit:


Ang Gabing-Maganda'y dumating,
Gabing-Maganda'y aalis  din...


Ang bata'y tuman~gis at humibic n~g di ano lamang, at n~g tumin~gala
siya'y canyang nakita sa canyang harap ang isang tao na pinagmamasdan
siyang walang imic. Tinanong siya n~g hindi kilalang lalaking iyon n~g
marahan:

 ¡Icaw ba ang anac!

Tuman~go ang bata.

 ¿Ano ang inaacala mong gawin?

 ¡Ilibing!

 ¿Sa libin~gan?

 Wala acong salapi, at bucod sa roo'y hindi ipahihintulot n~g cura.

 ¿At paano?

 Cung tulun~gan sana ninyo aco....

 Mahinang mahina aco, ang sagot n~g hindi kilala, na untiunting
nagpacahandusay sa lupa, na nininiin n~g dalawang camay; may sugat aco,
dalawang araw n~g hindi aco cumacain at hindi aco natutulog ... ¿Wala
bang ibang napaparito n~gayong gabi?

Nanatili ang taong iyon sa pagdidilidili at pinagmamasid ang mahalagang
pagmumukha n~g batang lalaki.

 ¡Pakinggan mo! ang ipinagpatuloy na ang tinig ay lalong mahina;
marahil ay patay na rin aco bago sumicat ang araw ... Sa may m~ga
dalawampong hacbang buhat dito, sa cabilang ibayo n~g batis na ito, may
nacatimbong maraming cahoy na panggatong; dalhin mo rito,
pagpatungpatun~gin mo, ilagay mo sa ibabaw ang aming m~ga bangcay,
tacpan mo n~g cahoy rin at saca mo susuhan n~g apoy, n~g maraming apoy,
hanggang sa cami'y maguing abo....

Nakikinig si Basilio.

 Pagcatapos, cung sacali't wala sino mang dumating ... huhucay ca rito,
macacasumpong ca n~g maraming guinto ... at ang lahat na iya'y iyo.
¡Mag-aral ca!

Nalalao'y lalong hindi mawatasan ang tinig n~g hindi kilalang tao.

 Hayo't humanap ca n~g cahoy ... ibig cong tulun~gan cata.

Yumao si Basilio, humarap sa Silan~ganan ang hindi kilala at bumulong na
wari'y nagdarasal:

 ¡Mamamatay acong hindi co nakikitang numingning ang liwayway sa lupang
aking tinubuan!... ¡cayong man~gacacakita n~g liwayway na iyan, batiin
ninyo siya ... huwag ninyong limutin ang m~ga nahandusay sa boong
magdamag!

Itinaas ang m~ga mata sa lan~git, gumalaw ang canyang m~ga labing
anaki'y bumubulong n~g isang dalan~gin, tumun~go pagcatapos at
untiunting nahandusay sa lupa....

Nang macaraan ang dalawang oras, si hermana Rufa'y na sa sa batalan n~g
canilang bahay at guinagawa ang paghihilamos na caugalian pagcacaumaga,
upang pumaroon sa misa. Tinatanawan n~g mapamintacasing babae ang
calapit na gubat at canyang nakitang may pumapaimbulog na nalululong
macapal na usoc; nagcunot ang m~ga kilay at, puno n~g banal na galit, ay
nagsalita:

 ¿Sino caya ang hereje na sa araw n~g fiesta'y nagcacain~gin? Caya
dumarating ang maraming m~ga capahamacan. ¡Tingnan mong pa sa Purgatorio
ca, at makikita mo cung cucunin cata roon, hamac na tao!




=PANGWACAS NA BAHAGUI.=


Sa pagca't buhay pa ang marami sa m~ga taong sinaysay namin ang canilang
m~ga guinawa sa casulatang ito, at sa pagca naman nan~gawala na sa ating
m~ga mata ang m~ga iba sa m~ga taong iyon, hindi n~ga mangyayaring
malagyan namin n~g tunay na pangwacas na bahagui ang aclat na ito. Sa
icagagaling n~g tao'y papatayin namin n~g boong galac ang lahat n~g m~ga
taong sinaysay namin dito, na aming sisimulan cay pari Salvi at
wawacasan namin cay dona Victorina, datapuwa't hindi mangyayari ...
¡m~ga buhay sila! yamang hindi cami cung di ang lupaing ito rin lamang
ang siyang sa canila'y magpapacain....

Mula n~g pumasoc sa convento si Maria Clara'y iniwan ni pari Damaso ang
bayang dating canyang kinalalagyan at sa Maynila na siya tumitira, na
gaya rin naman ni pari Salvi, na samantalang naghihintay n~g
catungculang pagca Obispo o Arzobispo'y manacanacang nagsesermon sa
simbahan n~g Santa Clara, at sa convento nito, n~g Santa Clara sa
macatuwid, siya'y gumaganap n~g isang mataas na catungculan. Hindi pa
maraming buwan ang nacararaan ay tumanggap si pari Damaso n~g utos n~g
cagalanggalang na pari Provincial upang ganapin ang pagcucura sa isang
malayong lalawigan. Ayon sa sabiha'y napacalaki ang canyang tinamong
sama n~g loob sa bagay na iyon, caya n~ga't kinabucasa'y nasumpun~gang
patay siya sa canyang tinutulugan. Ang sabi n~g iba'y namatay sa
_apoplegia_, anang iba'y sa ban~gun~got, n~guni't pinaram n~g medico ang
pag-aalinlan~gan, sinaysay niyang bigla raw namatay.

Alin man sa m~ga bumabasa sa ami'y hindi makikilala n~gayon cung
canilang makita si capitang Tiago. Ilang linggo pa muna bago magmonja si
Maria Clara'y nangyari sa canya ang isang malaking panglulupaypay n~g
calooban, na ano pa't nagpasimula siya n~g pamamayat at naguing totoong
malungcutin, mapaglininglining at culang tiwala, tulad sa canyang
naguing caibigang si capitang Tinong. Nang masara na ang m~ga pintuan
n~g convento n~g Santa Clara'y caracaracang ipinag-utos sa canyang
nahahapis n~g di ano lamang na pinsang si tia Isabel, na tipunin at
cunin ang lahat n~g bagay na naguing pag-aari n~g canyang anac at n~g
canyang nasirang asawa, at siya'y pumaroon sa Malabon o sa San Diego, sa
pagca't sa haharaping panaho'y ibig niyang mamahay na mag-isa. Nagsakit
n~g catacottacot sa liampo at sa pagsasabong, at nagpasimula n~g
paghitit n~g opio. Hindi na na pa sa sa Antipulo at hindi na rin
nagpapamisa; ikinatutuwang totoo n~g canyang matandang babaeng
capan~gagaw, na si dona Patrocinio, ang canyang pagdiriwang, sa
pamamag-itan n~g paghilic samantalang siya'y nakikinig n~g m~ga sermon.
Cung manacanaca'y maglacadlacad cayo, cung dacong hapon, sa unang daan
n~g Santo Cristo, makikita ninyong nacaupo sa tindahan n~g isang insic
ang isang maliit na tao, naninilaw, payat, hucot, malalalim ang m~ga
mata at anyong nag-aantoc, culay marumi ang m~ga labi at ang m~ga cuco
at tumitin~gin sa tao n~g wari'y hindi nakikita. Pagdating n~g gabi'y
makikita ninyo siyang tumindig n~g boong hirap, at nanunungcod na
pinatutun~guhan ang isang makipot na daan, pumapasoc sa isang maliit na
bahay na marumi at sa ibabaw n~g pinto nito'y nababasa ang malalaking
letrang mapupula: FUMADERO PUBLICO DE ANFION. Ito'y yaong totoong
cabalitaang si capitang Tiago, na n~gayo'y lubos n~g nacalimutan n~g
lahat, na ano pa't pati n~g sacristan mayor ay hindi na siya naaalaala.

Idinagdag ni dona Victorina sa canyang m~ga culot na buhoc na postizo at
sa canyang pag-aandaandalusahan, pakikiwan~gis baga sa m~ga taga
Andalucia sa pagsasalita, ang bagong caugaliang siya ang nan~gan~gasiwa
sa pagpapalacad n~g m~ga cabayo n~g coche, at pinipilit niyang si don
Tiburcio'y huwag cumilos. Sa pagca't maraming nangyayaring capahamacan
dahil sa cahinaan na n~g canyang m~ga mata, n~gayo'y gumagamit siya n~g
«quevedo» (salamin sa m~ga matang isinisipit sa ilong ang pinacatangcay)
na nagbibigay sa canya n~g anyong naguing cabalitaan. Hindi na muling
natawag ang doctor upang gumamot can~gino man, napapanood siya n~g m~ga
alilang walang n~gipin sa maraming araw n~g isang linggo, bagay, na
alinsunod sa talastas na n~g m~ga bumabasa'y masamang tanda.

Ang tan~ging tagapagtanggol n~g culang palad na ito, na si Linares, ay
malaon n~g nagpapahin~galay sa Paco, sa pagca't pinatay siya n~g
pag-iilaguin at n~g masasamang guinagawa sa canya n~g canyang hipag.

Napasa Espana ang nagdiwang na alferez, na ang catungcula'y teniente na
may gradong comandante, at iniwan ang canyang mairog na asawa sa canyang
barong franela, na hindi mapagsiyasat cung ano na ang culay. Nang makita
n~g cahabaghabag na Ariadna ang pagcapabaya sa canya, namintacasi ring
gaya n~g anac na babae ni Minos cay Baco at sa pakikipacatoto sa tabaco,
na ano pa't nan~gin~ginom at humihitit n~g boong alab n~g loob, na hindi
na lamang ang m~ga nagdadalaga ang sa canya'y natatacot, cung di naman
ang m~ga matatandang babae't ang m~ga bata.

Marahil m~ga buhay pa ang ating m~ga cakilala sa San Diego, sacali't
hindi sila nan~gamatay sa pagputoc n~g vapor «Lipa» na nagpaparoo't
parito sa lalawigan. Sa pagca't sino ma'y walang nan~gasiwa upang
maalaman cung sinosino ang m~ga caawaawang namatay sa gayong
capahamacan; at cung canicanino ang m~ga hita at m~ga camay na sumabog
sa pulo n~g Convalecencia at sa m~ga pampang n~g ilog, lubos na hindi
nalalaman namin cung napasama o hindi sa nan~gamatay na iyon ang alin
man sa m~ga cakilala n~g m~ga mambabasa sa amin. Natutuwa na cami at
gayon din ang gobierno at ang m~ga pamahayagan n~g panahong iyon, sa
pagcacalam na ang iisaisang fraileng nacasacay sa vapor ay nacaligtas,
at wala na caming hinihin~ging iba pa. Ang pan~gulo sa amin ay ang buhay
n~g banal na m~ga sacerdote, na papanatilihin nawa n~g Dios ang canilang
paghahari sa Filipinas sa icagagaling n~g aming m~ga caluluwa.

Tungcol cay Maria Clara'y wala n~g naguing balitang ano pa man, liban na
lamang sa anaki'y siya'y iniin~gatan n~g libin~gan sa canyang
sinapupunan. Ipinagtanong naming macailan siya sa ilang taong may
malalaking capangyarihan sa santo convento n~g Santa Clara, n~guni't
sino ma'y walang nag-ibig magsabi sa amin n~g isa man lamang salita,
cahi't ang m~ga masalitang madasaling tumatanggap n~g bantog na fritada
n~g atay n~g inahing manoc, at n~g salsa na lalo pang cabalitaang
tinatawag na «salsa n~g m~ga monja», na guinagawa n~g matalinong
taga-paglutong babae n~g m~ga Virgen n~g Pan~ginoong Dios.

Gayon man:

Isang gabi n~g Septiembreng umaatun~gal ang bagyo at hinahampas n~g
canyang calakilakihang m~ga pacpac ang m~ga bahay sa Maynila;
dumaragundong ang m~ga culog sa tuwing sandali, walang humpay halos ang
pagtatanglaw n~g m~ga lintic at kidlat sa m~ga iniwawasac n~g buhawi at
naglulubog sa m~ga namamayan sa caguiclaguiclang tacot. Napapanood sa
liwanag n~g kidlat o n~g lintic na nagpapakilwagkilwag, na tulad sa
ahas, ang paglipad n~g isang panig n~g bubun~gan o n~g isang bintana na
dala n~g han~gin, ang pagcaguiba n~g bahay na cakilakilabot ang
lagapacan: walang isang coche at walang isang taong lumalacad sa m~ga
daan. Pagca naririn~gig sa malayo ang paos na ugong n~g culog na inuulit
n~g macasangdaan n~g alin~gawn~gaw, cung magcagayo'y naririn~gig ang
pagbubuntong-hininga n~g han~ging umiipoipo sa ulan, na siyang gumagawa
n~g ulit-ulit na _tric-trac_ sa m~ga nacasarang dahon n~g bintanang
capis.

Dalawang guardia ang sumisilong sa isang bagong guinagawang bahay sa
malapit sa convento: isang sundalo't isang _distinguido_.

 ¿Ano ang atang guinagawa rito? ang sabi n~g sundalo; sino ma'y
walang lumalacad sa daan ... dapat tayong pumaroon sa isang bahay;
tumatahan ang babae co sa daang Arzobispo.

 Malayolayo rin buhat dito hanggang doon at mababasa tayo, ang sagot
n~g _distinguido_.

 ¿Ano ba ang cabuluhan noon, huwag lamang patayin tayo n~g lintic?

 ¡Bah! huwag cang mag-alaala; dapat magcaroon ang m~ga monja n~g isang
«pararayo» upang sila'y maligtas.

 ¿Siya n~ga ba? anang sundalo, n~guni't anong cabuluhan n~g
pararayo'y n~gitn~git n~g dilim ang gabi?

At tumin~gala upang macakita sa cadiliman: n~g sandaling iyo'y cuminang
ang isang kidlat na inulit at pagdaca'y sinundan n~g malacas at
calaguimlaguim na culog.

 ¡Nacu! ¡Susmariosep! ang biglang sinabi n~g sundalo, na nagcucruz at
tuloy hinihila ang canyang casama; ¡umalis tayo rito!

 ¿Ano ang nangyayari sa iyo?

 ¡Tayo na, umalis tayo rito! ang inulit n~g sundalo na nagtataguctucan
ang n~gipin sa tacot.

 ¿Ano ang nakita mo?

 ¡Isang fantasma! ang ibinulong na nan~gan~gatal ang boong catawan.

 ¿Isang fantasma?

 ¡Sa ibabaw n~g bubun~gan ... marahil siya ang monja na nagliligpit n~g
m~ga baga sa boong gabi!

Tumin~gala ang _distinguido_ at ibig niyang makita.

 ¡Jesus! ang biglang sinabi at siya nama'y nagcruz.

Siya n~ga naman, sa makinang na ilaw n~g kidlat ay canyang nakita ang
isang anyong taong nacatindig, halos sa palupo n~g bahay, nacataas sa
lan~git ang mukha't ang m~ga kamay, na para manding humihin~gi sa canya
n~g awa. ¡M~ga lintic at culog ang itinutugon n~g lan~git!

Nang macatapos ang ugong n~g culog ay narin~gig ang isang mapanglaw na
daing.

 ¡Hindi gawa n~g han~gin ang daing na iyan, iya'y sa fantasma! ang
ibinulong n~g sundalo, na siyang canyang pinacatugon sa guinawang sa
canya'y pagpindot n~g canyang casama.

 ¡Ay! ¡ay! ang naglulumampas na daing sa han~gin at nan~gin~gibabaw sa
in~gay n~g ulan: hindi matacpan n~g m~ga haguinit n~g han~gin ang
matamis at cahabaghabag na tinig na iyong puspos n~g capighatian.

Muling cuminang ang isang kidlat na nacasisilaw ang tindi.

 ¡Hindi, hindi fantasma! ang biglang sinabi n~g _distinguido_; muli
pang nakita co siya; casingganda n~g Virgen ... ¡Umalis na tayo rito't
magbigay alam tayo!

Hindi na hinintay n~g sundalong ulitin pa ang pagyacag sa canya't
nan~gagsialis ang dalawa.

¿Sino caya ang humihibic sa calaguitnaan n~g gabi, na hindi inaalintana
ang malacas na han~gin, ang ulan at bagyo? ¿sino caya ang matatacuting
virgeng esposa ni Jesucristo, na nakikilaban sa nan~gagn~gan~galit na
bagyo, tubig, lintic at culog at hinirang pa naman ang cagulatgulat na
gabi at ang may calayaang lan~git, upang itaghoy mula sa isang
mapan~ganib na cataasan ang canyang m~ga daing sa Dios? ¿Linisan caya
n~g Dios ang canyang templo at aayaw n~g dingguin ang m~ga hibic sa
canya? ¿Baca caya hindi macalampas sa bubun~gan n~g convento ang m~ga
mithi n~g caluluwa at n~g macapailanglang hanggang sa trono n~g lubhang
Mahabaguin?

Humihip n~g boong galit ang bagyo halos sa magdamag; hindi sumicat ang
isa man lamang bituin sa boong gabi; nagpatuloy ang walang pagcasiyahan
sa hirap na m~ga ¡ay! na nacacahalo n~g m~ga buntong hinin~ga n~g
han~ging malacas, datapwa't nasunduan niyang bin~gi ang Naturaleza't ang
m~ga tao; nagpuyat palibhasa ang Dios ay hindi siya naririn~gig.

Kinabucasan, n~g mapaspas na sa lan~git ang maiitim na m~ga alapaap ay
muling sumicat ang araw sa guitna n~g nadalisay na himpapawid, huminto
sa pintuan n~g convento n~g Santa Clara ang isang coche at doo'y nanaog
ang isang lalaki, na napakilalang siya'y kinacatawan n~g may
capangyarihan at hinin~ging siya'y pakipag-usapin sa abadesa at sa lahat
n~g m~ga monja.

Ang sabi'y may humarap na isang monjang basang basa at punit-punit ang
suot na habito, tumatan~gis at isinumbong ang cakilakilabot na m~ga
cagagawan at hinin~ging siya'y tangkilikin n~g tao laban sa m~ga
catampalasanan n~g pagbabanalbanalan. Ang sabihan din nama'y totoong
cagandagandahan ang monjang iyon, na may m~ga matang ang cagandaha't
catamisa'y wala pang nakikitang macacawan~gis.

Hindi siya inampon n~g kinacatawan n~g may capangyarihan,
nakipagsalitaan ito sa abadesa at iniwan ang monjang iyon at hindi
pinakinggan ang canyang m~ga samo at m~ga luha. Napanood n~g monjang
sinarhan ang pinto pagcalabas n~g tao, na gaya marahil n~g panonood, n~g
hinatulang magdusa, n~g pagsasara sa canya n~g pintuan n~g lan~git,
sacasacali't dumating ang araw na maguiguing casing ban~gis at mawawalan
n~g damdamin ang lan~git na gaya n~g m~ga tao. Ulol daw ang monjang iyon
ang sabi n~g abadesa.

Hindi marahil nalalaman n~g taong iyong sa Maynila'y may isang hospicio
na pinag-aalagaan sa m~ga nasisira ang isip; o baca caya naman
ipinalalagay niyang ang convento n~g m~ga monja'y isang ampunan n~g m~ga
ulol na babae, baga man hinahacang may catatagang camangman~gan ang
taong iyong upang macapagpasiya cung sira o hindi ang pag-iisip n~g
isang tao.

Sinasabi rin namang baligtad ang ipinasiya n~g general J. n~g canyang
mabalitaan ang nangyaring iyon; tinangca niyang tangkilikin ang ulol na
babae caya't hinin~gi niya ito.

N~gunit n~gayo'y walang humarap na sino mang dalagang cagandagandahang
walang umampon, at hindi itinulot n~g abadesang dalawin at tingnan ang
convento, at sa ganito'y tumutol siya sa pan~galan n~g Religion at n~g
m~ga Santong Cautusan sa Convento.

Hindi na muling napagsalitaanan pa ang nangyaring iyon, at gayon din ang
tungcol sa cahabaghabag na si Maria Clara.

